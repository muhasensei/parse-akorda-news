Мемлекет басшысы Кемерово қаласының сауда және ойын-сауық орталығындағы өрт салдарынан көп адамның қаза тапқаны туралы хабарды зор күйзеліспен қабылдады.
«Қазақстан халқының және жеке өзімнің атымнан қаза болғандардың туыстары мен жақындарының қайғысына ортақ екенімді жеткізуіңізді сұраймын.
Зардап шеккендердің тезірек сауығып, отбасыларына оралуына тілектестік білдіремін», – делінген жеделхатта.
///Жиында 2015-2025 жылдарға арналған Сыбайлас жемқорлыққа қарсы стратегияны жүзеге асыруға бағытталған 2015-2017 жылдардағы іс-шаралар жоспарының орындалу нәтижелері, сондай-ақ мемлекеттік кіріс органдарындағы жемқорлыққа қарсы әрекет бағытында қабылданып жатқан шаралар қаралды.
Отырысты ашқан Гүлшара Әбдіқалықова Нұрсұлтан Назарбаевтың Қазақстан халқына арнаған «Төртінші өнеркәсіптік революция жағдайындағы дамудың жаңа мүмкіндіктері» атты жолдауындағы сыбайлас жемқорлықтың алдын алуға байланысты күрес жалғаса береді деген сөзіне тоқталды. Мемлекеттік органдардағы үдерістерге, соның ішінде олардың тұрғындармен және бизнес өкілдерімен өзара ықпалдастығына цифрландыру технологияларын енгізу маңызды болып саналады.
– Жалпы алғанда, қабылданған шаралар «Транспаренси Интернешнлдің» сыбайлас жемқорлықты қабылдау индексінде Қазақстанның 9 сатыға көтерілуіне мүмкіндік берді, – деді Мемлекеттік хатшы. Өткен үш жылда әкімшілік кедергілерді айтарлықтай азайтуға, тұрмыстық сипаттағы сыбайлас жемқорлықты бәсеңдетуге, сондай-ақ мемлекеттік органдар қызметінің ашықтығын арттыруға қол жеткізілді.
Мемлекеттік қызмет істері және сыбайлас жемқорлыққа қарсы іс-қимыл жөніндегі агенттік пен Қаржы министрлігінің Мемлекеттік кірістер комитетінің баяндамалары тыңдалды.
Сыбайлас жемқорлыққа қарсы стратегияны жүзеге асыру бағытында 2015-2017 жылдарға арналған іс-шаралар жоспары бойынша 63 шара атқарылды, соның ішінде 4 жаңа заң, 20 нормативтік-құқықтық акт әзірленіп, 8 ақпараттық жүйе іске қосылды, сондай-ақ 36 ұйымдастыру іс-шарасы өткізілді. Қазіргі уақытта Қазақстан Республикасының 2025 жылға дейінгі дамуының стратегиялық жоспары ескеріле отырып әзірленген Сыбайлас жемқорлыққа қарсы стратегияны жүзеге асыру бағытында 2018-2020 жылдарға арналған іс-шаралар жоспары бекітілуге ұсынылды.
Комиссия отырысының қорытындысы бойынша мемлекеттік кірістер комитетінің ішкі қауіпсіздік бөлімшелерінің жұмысын жандандыру, қарамағындағы қызметкерлердің жемқорлық сипатындағы құқық бұзушылығы үшін басшылардың жауапкершілігін арттыру, сондай-ақ жемқорлық қатерін азайту үшін цифрлық технологияларды енгізу жөнінде тапсырмалар берілді.
///Кездесу барысында тараптар Қазақстан мен Өзбекстан арасындағы қарым-қатынастардың ахуалын жоғары бағалап, оларды әрі қарай дамытудың перспективаларын талқылады.   
Мемлекет басшысы сауда-экономикалық, мәдени-гуманитарлық және басқа да салалардағы екіжақты ынтымақтастықтың қарқынды дамып келе жатқанына тоқталды. Атап айтқанда, өзара сауда айналымының ұлғайғаны, екі елдің бизнес қауымдастығы өкілдері арасында табысты байланыстар ілгерілеп келе жатқаны атап өтілді.    
Қазақстан Президенті халықаралық және өңірлік күн тәртібіндегі өзекті мәселелер бойынша да екіжақты ықпалдастықтың табысты болып отырғанын айтты.
Бұдан бөлек, Самарқанд қаласына жұмыс сапары барысында Нұрсұлтан Назарбаев Шавкат Мирзиёевпен бірге «Хазірет Қызыр» мемориалды кешеніне барып, Өзбекстан Республикасының тұңғыш Президенті Ислам Кәрімовтің рухына тағзым етті. 
Сондай-ақ, екі мемлекет халқына ортақ Наурыз мейрамы қарсаңында Мемлекет басшысы Өзбекстан  Президентімен бірге Самарқанд қаласының бірқатар мәдени-тарихи орындарын аралап көрді. 


///Гала-форумға 1500-ден астам жастар өкілдері, сондай-ақ Парламент депутаттары, мемлекеттік органдар мен «Нұр Отан» партиясының басшылығы және қалың жұртшылық қатысты.
Форумды ашқан Гүлшара Әбдіқалықова Елбасы Нұрсұлтан Әбішұлы Назарбаевтың құттықтау сөзін оқып берді.
Онда «Жас Отан» Мемлекет басшысының барлық бастамалары мен стратегиялық жоспарларының сенімді тірегіне айналғаны, бұл  беделді ұйым мыңдаған білімді де белсенді жастардың, Қазақстанның нағыз патриоттарының басын біріктіріп отырғаны атап өтілген.  
Тәуелсіздіктің алғашқы күндерінен бастап жастар мәселесі мемлекеттің ұдайы назарында. Қазір бүкіл әлем Төртінші өнеркәсіптік революция дәуіріне қадам басты. Ұзақ мерзімді мақсаттарға қол жеткізу үшін елде саяси, экономикалық, рухани және әлеуметтік жаңғырулар қолға алынды. «Болашаққа бағдар: рухани жаңғыру» атты бағдарламалық мақалада ХХІ ғасырдағы ұлттық сана туралы айтылып, таяу жылдарда  қолға алуды қажет ететін міндеттерге ерекше назар аударылды. Олар: латын әліпбиіне көшу, «Цифрлық Қазақстан» бағдарламасы, үш тілде білім беру және т.б. Бұл үшін сапалы білім беруге және біліктілігі жоғары жас мамандар даярлауға ерекше көңіл бөлу керек. «Жаңа әлемге жол саламыз» деген съезд атауы Қазақстан жастарының жаңа білім мен инновацияға деген ұмтылысын аңғартады.
Президент жастарды жан-жақты дамуға – спортпен, өнермен айналысуға, шет тілдерін үйренуге, отандық және әлемдік әдебиеттің бай мұрасын танып-білуге, ең бастысы, әлемдік деңгейдегі кәсіби маман болуға шақырды.
Съезд алғаш рет VR (virtual reality) форматында көрсетілді. Бұл технология кез келген Интернет пайдаланушысына залдағы көріністің барлығын 360 градус айналасында көруіне мүмкіндік береді.
«Рухани жаңғыру», «Цифрлық Қазақстан», «Қазақстанда жасалған», «Білім. Ғылым. Инновация», «Саламатты ұлт» тәрізді 5 секциялық бағыт бойынша тақырыптық жобалар әзірленді.
 «Жас Отан» жастар қанатының IV съезі сананы жаңғыртуға және Қазақстан жастарының жаһандық бәсекеге қабілетті болуына бағытталған жастар саясатының жаңа форматы аясында өткізілді.
///Мемлекет басшысы Қазақстан халқының және жеке өзінің атынан Д.Трампты құттықтап, биыл елдеріміз арасында дипломатиялық қарым-қатынас орнағанына 25 жыл толатынын атап өтті.
«Сіздің басшылығыңызбен Америка Құрама Штаттары дүние жүзінде тұрақтылықты, қауіпсіздікті сақтау және өсіп-өркендеу жолында тірек болып қала беретініне сенімдімін», – делінген жеделхатта.
Елбасы Қазақстанның 2017-2018 жылдарда БҰҰ Қауіпсіздік кеңесіне тұрақты емес мүше болуы әріптестігіміздің маңызды кезеңіне айналатынына сенім білдірді.
«Біз Кеңес жұмысына елеулі үлес қосып, АҚШ-пен барлық өзекті мәселелер бойынша өзара тиімді іс-қимыл жасауға әзірміз», – делінген жеделхатта.
Соңында Нұрсұлтан Назарбаев Дональд Трампқа табыс тілеп, оны Қазақстанға сапармен келуге шақырды.
///Мемлекет басшысы өзіне айрықша құрметті азамат атағын бергені үшін Хиросима қаласының билік өкілдері мен жұртшылығына ризашылығын білдіріп, мұны Қазақстан мен Жапонияның антиядролық қозғалыстағы ниеттестігінің белгісі деп атады.
– Жапонның Хиросима мен Нагасаки қалалары адамзаттың жаппай қырып-жою қаруына қарсы күресінің жалпыәлемдік символы болып саналады. Сіздердің ядролық қару-жарақтан ада әлемді қалыптастыру жолында жұмсаған күш-жігерлеріңіз бен қосқан өлшеусіз үлестеріңізді бүкіл әлем жоғары бағалайды, – деді Нұрсұлтан Назарбаев.
Қазақстан Президенті атом бомбасынан құрбан болған ондаған мың адамның рухына тағзым ету үшін Хиросимаға арнайы келгенін айтты.
– Хиросимаға келіп, Бейбітшілік мемориалды саябағы нысандарымен танысу кезінде ядролық қарусыздану мен таратпау саласындағы біздің бастамаларымыздың маңыздылығына деген сенімім тағы да беки түсті. Осы жерде, Хиросимада тұрып, атом бомбасы жарылысының бар қасіретті салдарын көре отырып, бүкіл әлем көшбасшыларын ядролық сынақтардан бас тартуға, атом қасіретінің қайталануына жол бермеуге шақырамын, – деді Мемлекет басшысы.
Нұрсұлтан Назарбаев Семей полигонында қырық жылдан астам бойы үздіксіз жүргізілген ядролық сынақтар қазақ жеріне және халық денсаулығына орасан залал келтіргенін еске салды.
– Бүгін хиросималық бүлдіршіндер орындаған «Заман-ай» әні біздің елдеріміздің әлемдік қоғамдастықты ядролық зұлмат қатерінен құтқарудағы ұмтылысының нышанына айналды, – деді Қазақстан Президенті.
Мемлекет басшысы алдағы уақытта мұндай қасіретке жол бермеу үшін бар күш-жігерді жұмсауға шақырды.
Сондай-ақ, Нұрсұлтан Назарбаев Премьер-Министр Абэмен келіссөз жүргізу барысында жаппай қырып-жою қаруы қауіпінен ада әлем қалыптастыру жөніндегі іс-қимылды жалғастыру үшін екі елдің күш-жігерін жұмылдыру жөніндегі уағдаластыққа қол жеткізілгенін айтты.
Қала мэрі Кадзуми Мацуи Хиросимаға келгені үшін Нұрсұлтан Назарбаевқа барша тұрғындар атынан алғыс білдіріп, оған айрықша құрметті азамат атағының берілуі ядролық қарусыз әлем үшін күрестегі сіңірген еңбегінің жоғары бағалануының белгісі екенін атап өтті.
– Сіз 1991 жылғы 29 тамызда Қазақстан халқының қалауымен Семей ядролық полигонын жаптыңыз. Орталық Азияда ядросыз аймақ қалыптастыруға және 29 тамызды Ядролық сынаққа қарсы іс-қимылдың халықаралық күні деп жариялауға бастамашылық еттіңіз. Ядролық қарусыз әлем қалыптастыру ісінде Сіз жетекші рөл атқарып келесіз, – деді К.Мацуи.



///Қарсы алу рәсімінен соң Нұрсұлтан Назарбаев Абу-Дабидің тақ мұрагері, Біріккен Араб Әмірліктері Қарулы күштерінің Жоғарғы Бас қолбасшысының орынбасары, шейх Мұхаммед бен Заид Әл Наһаянмен кеңейтілген құрамда келіссөз жүргізді.
Қазақстан Президенті қонақжайлық көрсеткені үшін Мұхаммед бен Заид Әл Наһаянға ризашылық білдірді.
– Менің ресми сапарымның Біріккен Араб Әмірліктерінің негізін қалаған шейх Заид бен Сұлтан Әл Наһаянның 100 жылдығымен тұспа-тұс келуінің символдық мәні бар. Мен үшін Сіздің әкеңізбен таныс болғаным – зор мәртебе, – деді Мемлекет басшысы.
Нұрсұлтан Назарбаев бауырластық қарым-қатынастар мен табысты кездесулер екі ел арасындағы байланыстардың дамуына тың серпін беретінін атап өтті.
– Өзара уағдаластықтарды іске асырудың арқасында тек 2017 жылы сауда-саттық көлемі 2 есе өсіп, 374 миллион доллардан 643 миллион долларға дейін жетті. Ал 2015 жылдан бастап бұл көрсеткіш 6 есе артты, – деді Қазақстан Президенті.
Нұрсұлтан Назарбаев визасыз режім енгізу екі ел арасындағы қарым-қатынастарға оң әсер ететініне назар аударып, тараптар инвестицияларды қорғау, ғарыш технологиялары, су энергетикасы, мұнай химиясы, ауыл шаруашылығы және цифрландыру салаларындағы ынтымақтастықты әрі қарай ілгерілетуге мүдделі екенін атап өтті.
Соңында Қазақстан Президенті Біріккен Араб Әмірліктерінің Президенті шейх Халифа бен Заид Әл Наһаянға деген ниеттестігін білдіріп, тақ мұрагері Мұхаммед бен Заид Әл Наһаянды Қазақстанға ресми сапармен келуге шақырды.
Мұхаммед бен Заид Әл Наһаян ресми сапармен келгені үшін Нұрсұлтан Назарбаевқа алғыс айтты.
– Халқымның және жеке өзімнің атынан Сізге Біріккен Араб Әмірліктері жеріне келгеніңіз үшін ризашылық білдіремін. Сапарыңыз сәтті болады деп сенемін. Біз бүгін бірқатар маңызды екіжақты құжаттарға қол қоямыз. Жан-жақты ынтымақтастыққа дайын екенімізді айтқым келеді, – деді Мұхаммед бен Заид Әл Наһаян.       
***
Ресми сапар барысында тараптар арасында мынадай құжаттарға қол қойылды:
– Қазақстан Республикасының Үкіметі мен Біріккен Араб Әмірліктерінің Үкіметі арасындағы Инвестицияларды көтермелеу және өзара қорғау туралы келісім;
– Атырау облысында интеграцияланған газ-химия кешенін (полиэтилен өндірісі) салуға қатысты ынтымақтастықтың негізгі шарттары туралы меморандум;
– Атырау облысындағы полипропилен өндіретін зауыт жұмысына қатысу үлесін сатып алуға байланысты өзара түсіністік туралы меморандум;
– «Ақтау теңіз порты» арнайы экономикалық аймағы акционерлік қоғамының 49% акциясын сатып алудың негізгі қағидаттары туралы негіздемелік келісім;
– «DP World» компаниясының «Қорғас – Шығыс қақпасы» арнайы экономикалық аймағының басқарушы компаниясы» акционерлік қоғамының капиталына қатысуының негізгі қағидаттары туралы негіздемелік келісім;
– Дубайдағы «ЭКСПО-2020» дүниежүзілік көрмесіне қатысу туралы шарт.





///Мемлекет басшысы салтанатты шарада биылғы Бейбітшілік мәдениеті арнаулы сыйлығының өзіне табыс етілуі Семей полигонындағы ядролық сынақ зұлматын басынан өткерген Қазақстан халқымен ниеттестіктің көрінісі екенін атап өтті.
Қазақстан Президенті полигонның жабылған күнінің аса маңызды белес екенін, өйткені дәл сол кезден бастап біздің ел ядролық қарудан ада әлем қалыптастыру жолына бет бұрғанын атап өтті.
– Хиросимаға тасталған атом бомбасының екі жарым мыңымен теңесетін 500-ге жуық жарылыс ядролық қатерге деген біздің көзқарасымызды түбегейлі өзгертті. Сондықтан да біз ядролық полигонды жапқан бірінші ел болдық, қуаты жөнінен төртінші орын алатын ядролық арсеналдан бас тарттық, сондай-ақ Орталық Азияда ядросыз аймақ қалыптастырдық, – деді Нұрсұлтан Назарбаев.
Мемлекет басшысы келесі жылы Қазақстан өз тарихында тұңғыш рет БҰҰ Қауіпсіздік кеңесінің 2017-2018 жылдардағы тұрақты емес мүшесі ретіндегі жауапты миссиясына кірісетінін айтты.
– Бұл – халықаралық қоғамдастық тарапынан бізге көрсетілген зор сенім. Таратпау мәселелерімен қатар, біз Жапониямен және басқа да әріптестерімізбен бірге азық-түлік, су және энергетика қауіпсіздігі мәселелерін шешуге де атсалыспақпыз, – деді Қазақстан Президенті.
Нұрсұлтан Назарбаев XXI ғасырда адамзаттың ядролық қатерден ада әлемге лайықты жол таба алатынына сенетінін жеткізді.
– Сындарлы ұжымдық іс-қимылды қолға алған әлемдік қоғамдастықтың ерік-жігері мен парасаты жер шарының ядролық апат құрдымына кетуіне жол бермейді деп сенемін. Біз Хиросима мен Нагасакидегі, сондай-ақ Семейдегі, Маршал аралдарындағы және басқа жерлердегі қасіреттер туралы ұмытпауға тиіспіз. Әлемді ядролық апат қатерінен құтқару үшін талмай күрес жүргізуге шақырамын, – деді Мемлекет басшысы.
Гои қорының Бейбітшілік мәдениеті арнаулы сыйлығы бейбітшілік мәдениетін таратуға және оны ілгерілетуге қосқан мейлінше маңызды үлесі үшін жекелеген тұлғалар мен ұйымдарға беріледі.




///Мемлекет басшысы сапар аясында өткен келіссөздер нәтижелі болғанын атап өтті.
– Біз сапар қорытындысында алдымызға қойған барлық міндетті орындадық деп санаймын. Қарым-қатынасымызға стратегиялық сипаттағы терең әрі өзара сенімге негізделген байланыс ретінде баға берген бірлескен мәлімдеме қабылданды. Үкіметаралық комиссия байланыстарымыздың басымдығы бар бағыттарын тағы да пысықтады, – деді Нұрсұлтан Назарбаев.
Қазақстан Президенті біздің республикаға жапон компанияларының келуі маңызды екенін айтып, шағын және орта бизнес саласындағы уағдаластықтарға, сондай-ақ Жапония кәсіпкерлерінің еліміздің ауыл шаруашылығына деген қызығушылық танытып отырғанына тоқталып өтті.
– Жапон компаниялары бізге келеді деп үміттенемін. Жапон бизнесінің «капитандарымен» кездескенде олар елімізге деген қызығушылық бар екенін айтқан еді. Біздің делегация мүшелері республикамыздағы бизнестің ахуалымен таныстырды. Қазіргі уақытта қаржы табу оңай емес, дағдарыс болғандықтан барлығы да үнемдеуге тырысады. Осындай жағдайда біздің елге көрсетілген құрмет жақсылықтың нышаны деп білемін, – деді Мемлекет басшысы.
Нұрсұлтан Назарбаев екі ел қарым-қатынасында антиядролық мәселе туралы тақырып ерекше орын  алатынына назар аударды.
– Біздің Хиросимоға соққанымыз дұрыс болды. Қазақстан мен Жапонияның күш-жігерін жұмылдырып, ортақ бастамалар көтерудің маңызы зор. Оның үстіне «Әлем. ХХІ ғасыр» манифесінде мен осы ғасырда жаппай қырып-жоятын қарудан мүлдем арылу міндетін қойған едім, – деді Қазақстан Президенті.
///
	 

	Мемлекет басшысы Король Хуан Карлос І -нің тақтан бас тарту жөніндегі батыл шешімін атай отырып, оның ізбасарына жан-жақты қолдау көрсетуге әзірлігін жеткізді.   

	Сонымен қатар Нұрсұлтан Назарбаев Король Хуан Карлос І тақта отырған жылдары елдеріміз арасында қалыптасқан тығыз қарым-қатынас пен стратегиялық әріптестік дәстүрінің одан әрі жалғаса беретініне сенім білдірген.

	Соңында Қазақстан Президенті Хуан Карлос І-ге мықты денсаулық, мол табыс, ал Испания халқына бақ-береке мен молшылық тіледі.

	
	 
///
	 

	Кездесу барысында мемлекеттер басшылары қазақ-түрік стратегиялық серіктестігін нығайтудың негізгі бағыттарын талқылады, сондай-ақ халықаралық күн тәртібіндегі өзекті мәселелерге тоқталды.

	Нұрсұлтан Назарбаев пен Абдуллаһ Гүл «Жаңа синергия» бірлескен ортақ экономикалық бағдарламасы аясындағы бірқатар бағыттар бойынша өзара іс-қимылды арттыру мәселелерін қарастырды.

	Қазақстан Президенті Түркия біздің елдің негізгі экономикалық серіктесінің бірі екенін айтты.

	Мемлекет басшысы мәдени-гуманитарлық, әсіресе білім беру саласындағы қарым-қатынасты одан әрі өрістету жайына айрықша көңіл аударды. Нұрсұлтан Назарбаев екі елдің оқу мекемелерінде білім алатын жастар санының көбеюі бұл үрдістің қарқын алуына оң ықпал етіп  отырғанын атап өтті.

	
	 


///Нұрсұлтан Назарбаев Әбдел Фаттах Ас-Сисиді Мысыр Араб Республикасының Президенті лауазымына қайта сайлануымен құттықтады.
«Бұл жеңіс – Сізді мемлекеттің мүддесі мен жарқын болашағына қызмет ететін нағыз патриот және еліңіздің бірлігі мен тұрақты дамуын қамтамасыз ете алатын парасатты әрі тәжірибелі саяси көшбасшы ретінде халқыңыздың мойындауының тағы бір айқын дәлелі.
Мыңдаған жылдық көне тарихы бар Мысыр елі келешекте Сіздің басшылығыңызбен өтпелі кезеңдегі қиыншылықтарды еңсеріп, орнықты даму жолына түсетініне сенімдімін.
Астана мен Каир арасында орнаған достық қарым-қатынастар бауырлас екі халықтың береке-бірлігі үшін одан әрі өркендей беруіне тілектестік білдіремін», – делінген жеделхатта.
/// 
Жиналғандарға арнаған сөзінде Елбасы баршаны Қазақстан халқының бірлігі күнімен құттықтады.
Біздің Конституциямыз «Біз, ортақ тарихи тағдыр біріктірген Қазақстан халқы, байырғы қазақ жерінде мемлекеттілік құра отырып...» деп басталады. Бірліктің негізі осы сөздерде түйінделген. Біз 25 жыл бойы тең әрі теңқұқылы адамдардың мемлекетін құрып жатырмыз. Бұған әсіресе дағдарыс жағдайында қол жеткізу оңай болған жоқ, – деді Қазақстан Президенті.
Нұрсұлтан Назарбаев еліміздің қалыптасуы мен дамуы үшін тұтастықтың маңызды екенін атап өтті.
Бірліктің арқасында біздің халқымыз орасан жер аумағын сақтап қалды, Тәуелсіздікке қол жеткізді, нарықтық экономика қалыптастырды. Біз қысқа уақыт ішінде өзге мемлекеттер жете алмаған табыстарға жеттік. Бүкіл әлем Қазақстанды таныды, біздің пікірімізді халықаралық қоғамдастық тыңдайды, елімізде көптеген мемлекеттердің қатысуымен ірі саммиттер өткізіледі, бізге сенеді және сыйлайды, біз қақтығыстарда араағайындық жасаймыз. Қазақстан – татулық пен тыныштық мемлекеті, бізден осыны үйренеді. Мен сіздердің араларыңыздан шықтым және Президент болғаныма қарамастан, ұлы халқымыздың қолдауынсыз осының бәріне қол жеткізе алмас едім, – деді Мемлекет басшысы.
Қазақстан Президенті республикамызда өмірдің барлық саласында жасалып жатқан жағдайларға назар аударды.
Мәселен, жастардың әлемдегі ең үздік университеттерде оқуы қамтамасыз етілді, мектептер мен ауруханалар салынды. Қазақстандықтардың өмір жасы 64-тен 72 жасқа дейін ұзарды, бұл маңызды көрсеткіштердің бірі саналады. Сонымен қатар, экономиканы дамытуға арналған резервтер алдын ала қарастырылды. Қазіргі уақытта көлік-логистика инфрақұрылымы қарқынды салынып жатыр. Мемлекет тарапынан шағын және орта бизнеске, ауыл шаруашылығына көмек көрсетілуде.
Мемлекет басшысы алдымызда жаңа міндеттер тұрғанын айтты.
Елімізде тыныштық салтанат құрып отыр. Біздің біртұтас ұлтымыз барлық мейрамды бірге мерекелейді. Мен халқымды дәл осы қалыпта көргім келеді және сол үшін бар білімім мен тәжірибемді жұмсап келемінда . Біз көздеген мақсаттарымызға – азаматтардың бұдан жақсы өміріне міндетті түрде қол жеткіземіз. Ол үшін жастарымыз біздің тәуелсіз жолымызды табанды түрде жалғастырып, көздің қарашығындай қорғауы, елдегі бірлікті, достық пен тыныштықты сақтауы қажет. Бұл – әр адамның міндеті, – деді Қазақстан Президенті.
Соңында Нұрсұлтан Назарбаев  барша қазақстандықтарға денсаулық, бақ-береке және игілік тіледі. 








///Селекторлық режімде өткен отырысқа Парламент Мәжілісінің депутаттары, Ұлттық комиссияның, Орталық сайлау комиссиясының мүшелері, халықаралық ұйымдардың басшылары, сонымен қатар саяси партиялардың, әйелдер істері және отбасылық-демографиялық саясат жөніндегі өңірлік комиссиялардың, аймақтық сайлау комиссияларының өкілдері қатысты.
Отырысты ашқан Гүлшара Әбдіқалықова «Президенттің бес әлеуметтік бастамасы» әйелдер қауымының қызметіне зор серпін бергеніне ерекше тоқталып өтті.
– Елбасы Нұрсұлтан Әбішұлы Назарбаевтың Қазақстан халқына арнаған «Төртінші өнеркәсіптік революция жағдайындағы дамудың жаңа мүмкіндіктері» атты жолдауында және «Болашаққа бағдар: рухани жаңғыру» бағдарламалық мақаласында қойылған міндеттерді орындау әйелдер мәселесімен айналысатын барлық ұйымдардың белсене қатысуын талап етеді, – деді Мемлекеттік хатшы.
Г.Әбдіқалықова Қазақстанның 1995 жылдан – Бейжің декларациясына қосылған кезден гендерлік саясатты жүйелі түрде іске асыруға бет бұрғанын айтты. Тең құқықтылықтың заңнамалық негізін дамытуға мүмкіндік берген 2006-2016 жылдарға арналған Гендерлік теңдік стратегиясы табысты іске асырылды.
Дүниежүзілік экономикалық форумның гендерлік индексіне сәйкес, Қазақстан өткен жылдың қорытындысы бойынша 144 мемлекет арасында 52-орынға, оның ішінде «әйелдердің экономикалық шараларға қатысуы және мүмкіндіктері» жөніндегі көрсеткіш бойынша – 30-шы, «денсаулық индексі» бойынша – 36-шы және «білім деңгейі» бойынша – 48-орынға ие болды.
2017 жылдың басында саяси мемлекеттік қызметшілер арасындағы әйелдердің үлесі – 10 пайыз, Парламенттің депутаттық корпусында 22 пайыз болды.
Сонымен қатар отырыста Орталық сайлау комиссиясының әйелдердің сайлау процесіне қатысуының гендерлік аспектілері жөніндегі ақпараты тыңдалды. Бүгінде бүкіл ел бойынша 739 әйел (ұсынылған кандидат әйелдер санының 22,2 пайызы) депутат болып сайланған.
Бұдан бөлек, мемлекеттік қызметтегі әйелдерді шешім қабылдау деңгейіне дейін ілгерілету мәселесі талқыланды. Барлық мемлекеттік қызметшілердің 55 пайызын (50,5 мың адам) әйелдер құрап отыр. Сонымен бірге басшы лауазымдарындағы әйелдердің үлесі – 39,5 пайыз (9,6 мың адам), оның ішінде жоғарғы басшы лауазымдары бойынша – 29 пайыз. Бұл деңгей Экономикалық ынтымақтастық және даму ұйымының орташа көрсеткішіне сәйкес келеді.
Сондай-ақ Қостанай және Оңтүстік Қазақстан облыстарының ақпараттары тыңдалды. Қостанай облысы жергілікті мемлекеттік органдардағы әйелдер саны бойынша көш бастап тұр. Мәслихаттардың барлық деңгейіндегі әйелдер депутаттық орындардың 31 пайызын, әкімшілік мемлекеттік қызметшілердің 61 пайызын құрайды,
Отырыс соңында Мемлекеттік хатшы Г.Әбдіқалықова мемлекеттік органдарға бірқатар нақты тапсырма берді.
///Нұрсұлтан Назарбаев Әбдел Фаттах Ас-Сисиді Мысыр Араб Республикасының Президенті лауазымына қайта сайлануымен құттықтады.
«Бұл жеңіс – Сізді мемлекеттің мүддесі мен жарқын болашағына қызмет ететін нағыз патриот және еліңіздің бірлігі мен тұрақты дамуын қамтамасыз ете алатын парасатты әрі тәжірибелі саяси көшбасшы ретінде халқыңыздың мойындауының тағы бір айқын дәлелі.
Мыңдаған жылдық көне тарихы бар Мысыр елі келешекте Сіздің басшылығыңызбен өтпелі кезеңдегі қиыншылықтарды еңсеріп, орнықты даму жолына түсетініне сенімдімін.
Астана мен Каир арасында орнаған достық қарым-қатынастар бауырлас екі халықтың береке-бірлігі үшін одан әрі өркендей беруіне тілектестік білдіремін», – делінген жеделхатта.
///Нұрсұлтан Назарбаев қордың жетекшілерімен әңгімелесу барысында жаһандық қауіпсіздік пен бейбітшілік, қарусыздану мен таратпау, терроризммен күрес мәселелерін шешуге, сондай-ақ өңірлік мәселелерді реттеуге Қазақстанның елеулі үлес қосып отырғанын атап өтті.
Мемлекет басшысы бұл қордың біздің республикада білім беру, ғылым мен мәдениет салаларындағы бірқатар жобаларды жүзеге асыра алатынына сенім білдіріп, гуманизм мен әлемдік мәдениет құндылықтарын насихаттау үшін ынтымақтастықты дамытуға әзір екенін айтты.
1999 жылы құрылған Гои бейбітшілік қоры – Жапонияның ірі үкіметтік емес ұйымдарының бірі. Ол бейбітшіл бастамаларды ілгерілету бағытында ауқымды халықаралық қызмет атқарады.


///Мемлекет басшысы Қазақстан халқының және жеке өзінің атынан Д.Трампты құттықтап, биыл елдеріміз арасында дипломатиялық қарым-қатынас орнағанына 25 жыл толатынын атап өтті.
«Сіздің басшылығыңызбен Америка Құрама Штаттары дүние жүзінде тұрақтылықты, қауіпсіздікті сақтау және өсіп-өркендеу жолында тірек болып қала беретініне сенімдімін», – делінген жеделхатта.
Елбасы Қазақстанның 2017-2018 жылдарда БҰҰ Қауіпсіздік кеңесіне тұрақты емес мүше болуы әріптестігіміздің маңызды кезеңіне айналатынына сенім білдірді.
«Біз Кеңес жұмысына елеулі үлес қосып, АҚШ-пен барлық өзекті мәселелер бойынша өзара тиімді іс-қимыл жасауға әзірміз», – делінген жеделхатта.
Соңында Нұрсұлтан Назарбаев Дональд Трампқа табыс тілеп, оны Қазақстанға сапармен келуге шақырды.
///
	 

	Комиссия мәжілісін ашқан Мемлекеттік хатшы елдің мәдени игіліктерін арттыруға айтарлықтай үлес қосқан, мемлекеттік қолдауға және авторларды ынталандыруға бағытталған жұмыстың мән-маңызын және осыған байланысты Комиссия мүшелерінің айрықша жауапкершілігін атап өтті. 

	Отырыста комиссия мүшелеріне 2014 жылғы әдебиет пен өнер саласындағы мемлекеттік сыйлықты алу үшін ұсынылған шығармалар, оларды тіркеу және тиісті талаптарға сәйкестігін тексеру жұмыстарының қорытындылары жөнінде хабарлама жасалды.

	Келіп түскен жұмыстарды қарау 3 секцияда: әдебиет, музыка, театр және кино, бейнелеу өнері және сәулет секцияларында жалғасты. Секциялар жұмысы жасырын дауыс беру арқылы аяқталды. Оның барысында келесі кезеңге ұсынылған шығармалар іріктелді. Үміткерлер тізімі комиссия шешімімен бекітілді.

	Ережеге сәйкес қоғамда кеңінен талқылау үшін авторлар мен  шығармалар туралы ақпарат «Егемен Қазақстан» және «Казахстанская правда» газеттерінде жарияланады.

	 

	 
///
	 

	Негізгі тақырыбы туризм саласын дамыту мәселесі болған саммитке сонымен қатар Әзербайжан Республикасының Президенті Ильхам Әлиев, Қырғыз Республикасының Президенті Алмазбек Атамбаев, Түркия Республикасының Президенті Абдуллаһ Гүл және Түрікменстан Президенті Гурбангулы Бердімұхамедов қатысты.

	Қазақстан Президенті өз сөзінде Түркі кеңесі халықаралық ұйым ретінде нақты нәтижелерге қол жеткізгенін және барлық мүше-мемлекеттердің игілігі үшін оның жұмысын одан әрі күшейту қажеттігін айтты.

	Нұрсұлтан Назарбаев түркі әлемінің дамуына серпін беруге  тиіс төрт бағытқа назар аударды. Соның біріншісі ретінде Қазақстан Президенті түркітілдес елдердің экономикалық әлеуетін ашу мәселесін атап өтті.

	– Тәуелсіз алты мемлекеттің ішкі жалпы өнімінің жиынтық көлемі 1 триллион 200 миллиард доллардан асады. Сөйте тұра Қазақстанның сыртқы сауда айналымында 5 елдің үлесі небәрі 6% ғана. Сондықтан бізге ортақ экономикалық әлеуетімізді барынша нығайтқан жөн, – деді Нұрсұлтан Назарбаев.

	 Мемлекет басшысы Түркі әлеміне жаңа жобалар ұсынатын көлік мүмкіндіктерін пайдаланудың маңыздылығына да тоқталды.

	– «Батыс Еуропа – Батыс Қытай» автомагистралінің Қазақстандағы бөлігінің құрылысы аяқталуда. Осы жылдың соңында Түрікменстан мен Иранға қатынайтын теміржол құрылысы бітеді, ол Парсы шығанағына жол ашады. Келесі жылы Қытайдан Каспийге дейін біздің еліміздің аумағы арқылы өтетін теміржол құрылысын аяқтау көзделген. Біз Ақтау портының қуатын арттыруды да жоспарлап отырмыз. Осыған байланысты Ақтау, Баку және Самсун порттары арасындағы ынтымақтастықты дамыту маңызды, – деді Қазақстан Президенті.

	Нұрсұлтан Назарбаев Еуразиялық экономикалық одақтың құрылуы жаңа перспективаларға жол ашып, соның арқасында түркітілдес мемлекеттердің іскер топтары Қазақстанда бірлескен кәсіпорындар құру арқылы 170 миллиондық нарыққа шыға алатынын айтты.

	Қазақстан Президенті түркі әлеміне туристерді тарту осы елдердің әлеуметтік-экономикалық дамуына оң ықпалын тигізетіндігіне назар аударды.

	– Түркі дүниесінде әлемдік қоғамдастықтың зор қызығушылығын тудыратын табиғи нысандар мен тарихи орындар жеткілікті. Бізге осы салада бірлесіп туризм инфрақұрылымын  жаңғырту қажет, – деді Нұрсұлтан Назарбаев.

	Мемлекет басшысы түркі әлемінде туризмді дамыту үшін бірлесе отырып туристік өнім әзірлеп, Ұлы Жібек жолы брендін пайдалануды ұсынды.

	Бұдан бөлек, Нұрсұлтан Назарбаев ТҮРКСОЙ, Түркі академиясы, Түркі мәдениеті мен мұрасы қоры тәрізді құрылымдардың маңыздылығын атай келе, дәстүрлі мәдени-гуманитарлық байланыстарды одан әрі нығайту қажеттігін айтты.

	– Түркі академиясы ортақ құндылықтарымыз бен мұраларымызды зерделеу ісінде көп нәрсе жасай алады. Түркі халықтарының мәдениеті мен өнерін насихаттауда ТүркСОЙ-дың атқаратын рөлі зор. Оның белсенді қызметі бірлігімізді нығайтып, мәдени байланыстарды кеңейтуге ықпал етуде, – деді Қазақстан Президенті.

	Нұрсұлтан Назарбаев ТҮРКСОЙ және Түркі кеңесі сияқты ұйымдардағы жұмыс істеу үшін  ұйымға мүше-мемлекеттердің университеттерінде жас мамандарды даярлау қажеттігіне тоқталды. Сондай-ақ, ол Түркі академиясына түркі әлемі елдерінің интеграциялану жолдарын айқындау үшін бағдарлама әзірлеуге тапсырма беруді ұсынды.

	Соңында Нұрсұлтан Назарбаев Түркі кеңесінің келесі тақырыбына қатысты ұсыныс енгізді. Бұл орайда ол мүше-мемлекеттерде ақпараттық кеңістікті және бәсекеге қабілетті бұқаралық ақпарат құралдарын дамытудың маңыздылығына тоқталды. 

	Мемлекет басшысы халықаралық қоғамдастыққа түркі әлемін танытатын телеарна ашу мүмкіндігін қарастыруды ұсынды.

	Түркітілдес мемлекеттер ынтымақтастығы кеңесінің саммитінде сөз сөйлеушілер бұл жиын туризмді дамытуға, сондай-ақ осы сала бойынша елдер арасындағы өзара іс-қимылға қосымша серпін бере алатынын айтты.

	Сондай-ақ, ынтымақтастықтың өзге де негізгі бағыттарын дамыту үшін осындай басқосулар өткізудің маңыздылығы аталды.

	Отырыс соңында Түркітілдес мемлекеттер ынтымақтастығы кеңесі Төртінші саммитінің декларациясына қол қою рәсімі болды.

	 

	
	 




///Мемлекет басшысы сапар аясында өткен келіссөздер нәтижелі болғанын атап өтті.
– Біз сапар қорытындысында алдымызға қойған барлық міндетті орындадық деп санаймын. Қарым-қатынасымызға стратегиялық сипаттағы терең әрі өзара сенімге негізделген байланыс ретінде баға берген бірлескен мәлімдеме қабылданды. Үкіметаралық комиссия байланыстарымыздың басымдығы бар бағыттарын тағы да пысықтады, – деді Нұрсұлтан Назарбаев.
Қазақстан Президенті біздің республикаға жапон компанияларының келуі маңызды екенін айтып, шағын және орта бизнес саласындағы уағдаластықтарға, сондай-ақ Жапония кәсіпкерлерінің еліміздің ауыл шаруашылығына деген қызығушылық танытып отырғанына тоқталып өтті.
– Жапон компаниялары бізге келеді деп үміттенемін. Жапон бизнесінің «капитандарымен» кездескенде олар елімізге деген қызығушылық бар екенін айтқан еді. Біздің делегация мүшелері республикамыздағы бизнестің ахуалымен таныстырды. Қазіргі уақытта қаржы табу оңай емес, дағдарыс болғандықтан барлығы да үнемдеуге тырысады. Осындай жағдайда біздің елге көрсетілген құрмет жақсылықтың нышаны деп білемін, – деді Мемлекет басшысы.
Нұрсұлтан Назарбаев екі ел қарым-қатынасында антиядролық мәселе туралы тақырып ерекше орын  алатынына назар аударды.
– Біздің Хиросимоға соққанымыз дұрыс болды. Қазақстан мен Жапонияның күш-жігерін жұмылдырып, ортақ бастамалар көтерудің маңызы зор. Оның үстіне «Әлем. ХХІ ғасыр» манифесінде мен осы ғасырда жаппай қырып-жоятын қарудан мүлдем арылу міндетін қойған едім, – деді Қазақстан Президенті.
///Мемлекет басшысы Қазақстан халқының және жеке өзінің атынан Владимир Путинді Ресей Федерациясының Президенті лауазымына сайлануымен құттықтады.  
Нұрсұлтан Назарбаев сайлаудағы айқын жеңіс Владимир Путиннің өз елін дамытуға және оның ұлттық мүдделерін ілгерілету ісіне қосқан зор үлесін Ресей халқының тағы да жоғары бағалағанының дәлелі болып саналатынын атап өтті.  
«Сіздің тиімді басшылығыңыздың арқасында Ресей ауқымды саяси және экономикалық реформалар жүргізу, халықтың әлеуметтік әл-ауқатын арттыру, жаһандық және өңірлік өзекті проблемаларды шешу арқылы сенімді түрде алға басып келеді.   
Елдеріміз арасындағы стратегиялық серіктестік пен одақтастықтың жарқын мысалы болып отырған дәстүрлі достық пен тату көршілік қатынастарды дамыту ісіне қосқан Сіздің жеке үлесіңізді ерекше атап өткім келеді.
Қазақстан екі ел халықтарының мүддесі үшін Ресеймен екіжақты форматта да, Еуразиялық экономикалық одақ аясында да байланыстарды кеңейту ісін жалғастыруды көздеп отыр.   
Мен сенім мен өзара түсіністікке негізделген достығымызды қадірлеймін әрі оны жоғары бағалаймын.
Біздің бірлескен жұмысымыз алдағы уақытта да көпқырлы ынтымақтастығымыздың барлық мәселелері бойынша Астана мен Мәскеудің табысты диалогының берік негізі болып қала беретініне сенімдімін», – делінген жеделхатта.  
Нұрсұлтан Назарбаев Владимир Путинге зор денсаулық, амандық және жауапты мемлекеттік қызметте жаңа жетістіктер, ал достас Ресей халқына бейбітшілік пен бақ-береке тіледі.       
///Гүлшара Әбдіқалықова құттықтау сөзінде Елбасы Н.Назарбаевтың мәдениетті дамытуды мемлекеттік саясаттың  басымдығы бар бағытының бірі ретінде атағанын айтты. Біз мәдениетті басқарудың қазіргі заманғы үлгісін қалыптастырудамыз, ол Қазақстан Республикасының әлемдегі ең дамыған 30 мемлекетінің қатарына қосылуына септігін тигізетін болады.
Бүгінде елімізде Мәдени саясат тұжырымдамасы табысты іске асырылуда. 700-ден астам баспа және кітап шығарумен айналысатын мекемелер жемісті жұмыс жүргізуде. 11 мыңнан астам кітапхана есігі айқара ашық. Мемлекет басшысының тапсырмасы бойынша
жалпы көлемі 18 мың библиографиялық жазбаларды құрайтын Қазақ ұлттық электрондық кітапханасының қоры жүйелі түрде ұлғайтылып келеді. Бүгінде еліміздің әрбір 4-інші азаматы оқырман болып саналады.
Кітап көрме-жәрмеңкесі Қазақстан Тәуелсіздігінің 25 жылдығын мерекелеу аясында ұйымдыстырылуда. Бұл мәдени-ағартушылық мақсаттағы іс-шара ауқымды зияткерлік ортада ТМД, Еуропа және Азия мемлекеттері баспаларының, кітап саудасымен айналысатын және ғылыми, білім беру мекемелерінің, сондай-ақ полиграфиялық компанияларының басын қосуды көздеп отыр. Кітап көрмесіне таяу және алыс шетелдердің 20 елінен, оның ішінде Қазақстан, Ресей, Беларусь, Қытай, Германия және т.б. елдерден 80-нен астам компания қатысуда.
Еуразиялық халықаралық кітап көрме-жәрмеңкесін өткізу идеясы Астананы Мемлекет басшысының «100 нақты қадам» ұлт жоспары аясында Еуразияның іскерлік, мәдени және ғылыми орталығына айналдыруға үлес қосу мақсатымен іске асырылуда.
Мемлекеттік хатшы халықаралық кітап көрме-жәрмеңкесін аралау барысында жұртшылық назарына ұсынылған кітаптар экспозициясымен танысып, көрменің Франкфурт, Мәскеу, Бейжің сияқты қалалардағы ірі кітап көрме-жәрмеңкелері деңгейіне көтерілуіне тілектестік білдірді.
/// 
Қазақстан Президенті – Қарулы Күштердің Жоғарғы Бас қолбасшысы Ішкі істер министрлігінің арнаулы мақсаттағы бөлімшелерінің Жауынгерлік және әдістемелік даярлау орталығының негізгі нысандарын қарап көрді, сондай-ақ Мемлекеттік күзет қызметінің «Қалқан», Ұлттық ұланның «Бүркіт», Ішкі істер министрлігінің «Сұңқар»,  Ұлттық қауіпсіздік комитетінің «Арыстан», Алматы қаласы Ішкі істер департаменті мен Қорғаныс министрлігінің бас барлау басқармасының «Арлан» арнаулы мақсаттағы бөлімшелерінің күштері мен құралдарын қатыстырған оқу-жаттығу барысын бақылады.
Жаттығу барысында антитеррорлық бағыттағы іс-шаралар өткізу кезіндегі арнаулы мақсаттағы бөлімшелердің іс-қимылы пысықталды.
 «Қайсар-2016» жаттығуына қатысушыларға сөз арнаған Мемлекет басшысы жаңа Жауынгерлік және әдістемелік даярлық орталығының сарбаздар шеберлігін шыңдауға мүмкіндік бере отырып, оларды сапалы  оқытуды қамтамасыз ететінін атап өтті.
Оқу-жаттығуға ұшқыштар мен десанттар, артиллеристер мен барлаушылар, арнаулы жасақ жауынгерлері қатысты. Барлығы да шеберлік пен батылдық танытып, дайындық деңгейі жоғары екенін көрсетті, – деді Нұрсұлтан Назарбаев.  
Қазақстан Президенті соңғы кезде әлемде және өңірде болып жатқан оқиғалар, жер жүзінің әр тарапындағы террорлық актілер, Таяу Шығыстағы әскери қимылдар ықтимал қатерге дайын болу керектігін көрсетіп отырғанына назар аударды.
Қарулы күштердің Отанымызды және мемлекетіміздің егемендігін қорғау, аумақтық тұтастығын сақтау жолындағы маңызы зор, – деді Мемлекет басшысы.
Нұрсұлтан Назарбаев Қазақстан армиясы, өзге әскери құрылымдар, арнаулы органдар Тәуелсіздік жылдары өз дамуының жаңа кезеңіне өткенін айтты.
Қазақстан тәуелсіздігінің 25 жылдығына дайындала отырып, біз заманауи Қарулы күштерді қалыптастырдық деп айта аламыз. Олар қазіргі заманғы қару-жарақпен және техникамен жабдықталып, кәсіби кадрлармен жасақталып, лайықты деңгейде оқытылады. Қызметтің әлеуметтік жағы айтарлықтай жақсартылды. Осы мәселенің бәріне мен Жоғарғы Бас қолбасшы ретінде ұдайы көңіл бөліп отырмын, – деді Қазақстан Президенті.
Мемлекет басшысы әскери қызметшілердің міндеті еліміздегі тыныштықты, татулық пен келісімді сақтау екенін атап өтті.
Сіздер – даңқты аға ұрпақтың ерлік дәстүрлерінің мұрагерісіздер. Отанымыз сіздерге мемлекет мүддесін жіті қорғау, ұлттық қауіпсіздік пен Қазақстан Республикасының ішкі тұрақтылығының сенімді кепілі болу сияқты айрықша маңызды істі сеніп тапсырды. Бұл сіздерден жоғары машықты ғана емес, қайсарлықты, шынайы патриотизмді де талап етеді, – деді Нұрсұлтан Назарбаев.
Қазақстан Президенті Жауынгерлік ту әскери бөлімнің негізгі әскери белгісі болып саналатынына назар аударды.
Ол әскери қызметшінің адалдығын, ерлігі мен батылдығын бейнелейді. Біздің бабаларымыз Жауынгерлік тумен шабуылға шығып, жеңіске жетті, Отанымызды қорғады.  Бүгін мен жекелеген әскери бөлімдерге біздің айбынымыз бен даңқымыздың рәмізіне айналатын Жауынгерлік ту тапсырамын. Отанымыздың қауіпсіздігін қамтамасыз ету ісіне үлес қоса отырып, бұл байрақты асқақтата ұстаған жөн, – деді Мемлекет басшысы.
Сонымен қатар Жоғарғы Бас қолбасшы барлық әскери қызметшілерді алдағы Отан қорғаушы күнімен құттықтап, Отан игілігі жолындағы жауынгерлік қызметтеріне сәттілік, елімізге тыныштық тіледі.
Кешенді оқу-жаттығу аяқталғаннан кейін Нұрсұлтан Назарбаев елдің күштік құрылымдарының арнаулы бөлімшелерінің жеке құрамы алдында Ұлттық ұланның 5572-ші әскери бөлімінің және Қорғаныс министрлігінің Бас барлау басқармасының 22750-ші әскери бөлімінің командиріне өз қолымен жауынгерлік ту тапсырды. Сондай-ақ, Қазақстан Президенті қызметте айрықша көзге түскен бірқатар әскери қызметшілерге жаңа пәтердің кілтін тапсырды.
***
Ішкі істер министрлігінің арнаулы мақсаттағы бөлімшелерінің Жауынгерлік және әдістемелік даярлау орталығы Алматы облысының Іле ауданында орналасқан. Ол жалпы ауданы 208 гектар жерді алып жатыр. Орталық құрылысы 2014 жылы сәуірде басталды. Қазіргі кезде кестеге сәйкес жүріп жатқан құрылыс жұмыстарын 2016 жылдың қараша айында аяқтау жоспарланған. Әлеуметтік және шаруашылық орынжайларын қоса есептегенде барлығы 60-тан аса нысан пайдалануға беріледі.
Орталық аумағында түрлі мультимедиялық атыс тирлері, снайпермен оқ атуға үйрететін «Robotech» кешені, шабуыл жасалатын нысанға жақындау іс-қимылына машықтандыруға арналған 4 қабатты тұрғын үй макеті, жауынгерлік атыс нысаны орналасқан.
Сонымен қатар әскери қалашықта штаб, жайлы казарма, мәдени демалыс шараларын өткізуге арналған клуб, жатақхана, 2 қабатты спорт кешені, автокөлік паркі, кинологиялық қалашық бар.
Жалпы, ІІМ арнаулы бөлімшесі орталығының инфрақұрылымы арнаулы мақсаттағы бөлімшелерді тиісті деңгейде оқытып, жауынгерлік шеберліктерін шыңдауға мүмкіндік береді.
 











///Мемлекет басшысы салтанатты шарада биылғы Бейбітшілік мәдениеті арнаулы сыйлығының өзіне табыс етілуі Семей полигонындағы ядролық сынақ зұлматын басынан өткерген Қазақстан халқымен ниеттестіктің көрінісі екенін атап өтті.
Қазақстан Президенті полигонның жабылған күнінің аса маңызды белес екенін, өйткені дәл сол кезден бастап біздің ел ядролық қарудан ада әлем қалыптастыру жолына бет бұрғанын атап өтті.
– Хиросимаға тасталған атом бомбасының екі жарым мыңымен теңесетін 500-ге жуық жарылыс ядролық қатерге деген біздің көзқарасымызды түбегейлі өзгертті. Сондықтан да біз ядролық полигонды жапқан бірінші ел болдық, қуаты жөнінен төртінші орын алатын ядролық арсеналдан бас тарттық, сондай-ақ Орталық Азияда ядросыз аймақ қалыптастырдық, – деді Нұрсұлтан Назарбаев.
Мемлекет басшысы келесі жылы Қазақстан өз тарихында тұңғыш рет БҰҰ Қауіпсіздік кеңесінің 2017-2018 жылдардағы тұрақты емес мүшесі ретіндегі жауапты миссиясына кірісетінін айтты.
– Бұл – халықаралық қоғамдастық тарапынан бізге көрсетілген зор сенім. Таратпау мәселелерімен қатар, біз Жапониямен және басқа да әріптестерімізбен бірге азық-түлік, су және энергетика қауіпсіздігі мәселелерін шешуге де атсалыспақпыз, – деді Қазақстан Президенті.
Нұрсұлтан Назарбаев XXI ғасырда адамзаттың ядролық қатерден ада әлемге лайықты жол таба алатынына сенетінін жеткізді.
– Сындарлы ұжымдық іс-қимылды қолға алған әлемдік қоғамдастықтың ерік-жігері мен парасаты жер шарының ядролық апат құрдымына кетуіне жол бермейді деп сенемін. Біз Хиросима мен Нагасакидегі, сондай-ақ Семейдегі, Маршал аралдарындағы және басқа жерлердегі қасіреттер туралы ұмытпауға тиіспіз. Әлемді ядролық апат қатерінен құтқару үшін талмай күрес жүргізуге шақырамын, – деді Мемлекет басшысы.
Гои қорының Бейбітшілік мәдениеті арнаулы сыйлығы бейбітшілік мәдениетін таратуға және оны ілгерілетуге қосқан мейлінше маңызды үлесі үшін жекелеген тұлғалар мен ұйымдарға беріледі.




///Қазақстан Президенті Сеул қаласына келді. Сапар аясында ел Президенті Пак Кын Хемен кездесу өткізу көзделген. Мемлекеттер басшылары келіссөздер аясында халықаралық күн тәртібіндегі мәселелерді және Қазақстан мен Корея қарым-қатынасының басты аспектілерін талқылайды, сондай-ақ оның қорытындысы бойынша бірқатар екіжақты құжаттарға қол қойылады деп жоспарлануда. Бұдан бөлек, Нұрсұлтан Назарбаев іскер топтар өкілдерімен кездеседі және «Енсей» университетіне барады.



///
	 

	Қазақстан Президенті қарым-қатынастардың қарқынына экономикалық және мәдени-гуманитарлық саладағы ынтымақтастық оң ықпал ететінін айта келіп, Кеңестің біздің ел мен мүше-мемлекеттер үшін маңыздылығын атап өтті. Бұдан бөлек, ол Әзербайжан, Түрікменстан және Түркия басшыларымен болған кездесулер екіжақты өзара ықпалдастықтың қазіргі жағдайы мен перспективаларын талқылауға мүмкіндік бергеніне тоқталды.  

	Нұрсұлтан Назарбаев отырыста түрлі мәселелердің қарастырылғанын, соның негізгісі туризм индустриясын дамыту туралы болғанын атап өтті.

	– Түркия туризм саласында жақсы ілгеріледі, біз оның тәжірибесін алу, қажетті мамандарды түрік университеттерінде даярлау жөнінде уағдаластық, – деді Қазақстан Президенті.

	Нұрсұлтан Назарбаев бірыңғай ақпараттық кеңістікті бірлесіп дамыту мәселесі осы жылдан бастап талқыланатынын айтты.

	– Мен бүкіл әлемге түркітілдес елдер туралы, біздің мәдениетіміз бен тарихымызды баяндайтын арнайы спутниктік телеарна ашу мәселесін қарастыруды ұсындым. Сол арқылы біз мемлекетімізге назар аудартып, соның ішінде Қазақстанның индустриялық бағдарламасы туралы айтатын боламыз, – деді Нұрсұлтан Назарбаев.

	Мемлекет басшысы отырыста талқыланған маңызды мәселенің бірі көлік және коммуникация саласын дамыту болғанын атап өтті. Ол салынып жатқан автомобиль жолдары мен теміржолдардың ел экономикасы үшін маңыздылығын айтты.

	Нұрсұлтан Назарбаев биыл аяқталуы жоспарланған Қазақстан-Түрікменстан-Иран теміржолы өңірдегі көлік және логистика желісінің одан әрі дамуына септігін тигізетініне назар аударды.

	Қазақстан Президенті Түркі кеңесі мен Еуразиялық экономикалық одақ арасында ешқандай қарама-қайшылық жоқ екендігін де атап өтті.

	- ЕАЭО-ның өзге мемлекеттердің қосылуына есігі ашық. Мысалға, Түркия және басқа мемлекеттер болашақта осы бірлестіктің қауымдасқан мүшесі бола алар еді. Бірақ бұл Еуразиялық экономикалық одаққа мүше барлық мемлекеттердің құзырындағы мәселе болып саналады, - деді  Назарбаев.

	Сонымен қатар Мемлекет басшысы Армения мен Қырғызстан одаққа қосылуды жоспарлағанын, ал бірқатар өзге елдер бірлестікпен сауданы дамытуға қызығушылық танытып отырғанын айтты. Н.Назарбаев бұл ретте ұйымды одан әрі нығайту үшін жұмыс істеу керектігін атап өтті.

	 

	
	 
/// 
Кездесу барысында Мемлекет басшысына Б.Байбек Алматы қаласын дамыту жөніндегі кеңесте берілген тапсырмалардың орындалуы туралы баяндады.
Атап айтқанда, әкімдік әл-Фараби көшесінен жоғарыда орналасқан құрылыстар қабатын шектеу жөнінде қаулы қабылдап, «Медеу» таулы спорт кешені мен «Шымбұлақ» тау шаңғысы курортының аумағына автомобильдердің кіруіне тыйым салды. Бұл ретте экологиялық таза көлік түрлеріне көшуді ынталандыру мақсатымен электромобильдердің өтуіне рұқсат етілді.
Қаланы сапалы ауыл шаруашылығы азық-түлік өнімдерімен қамтамасыз ету аясында кешенді шаралар жүзеге асырылуда. Мәселен, «Атамекен» Ұлттық кәсіпкерлер палатасының қолдауымен өңіраралық кооперацияны дамыту жұмыстары жүргізіліп жатыр. Сонымен қатар, көлік және сауда инфрақұрылымдарын кеңейту мақсатымен нысандар салынуда. Бұлар көкөністер бағасының маусымдық құбылмалылығын азайтуға мүмкіндік береді. Алатау ауданында жылыжай кешенін салу жөніндегі жоба аяқталып келеді, ол сырттан әкелінетін қызанаққа деген сұранысты 75 пайызға төмендетуге мүмкіндік береді. Ел өңірлерінің қолдауымен биыл қалада 800 ауыл шаруашылығы жәрмеңкесін өткізу жоспарланып отыр.
Сондай-ақ Алматы қаласының әкімі «Алматы-2020» бағдарламасын жүзеге асыру, ПИК-терді реформалау, Алматы агломерациялық белдеуінде жаңа жұмыс орындарын ашу жөнінде қабылданып жатқан шаралар туралы баяндады.
Сонымен қатар, мемлекеттік органдардың халық алдындағы есептілігі қамтамасыз етілді, негізгі мәселелер қала тұрғындарымен бірлесіп талқыланды, Қоғамдық кеңес отырысы өткізілді.
Мемлекет басшысы кездесу қорытындысы бойынша бірқатар нақты тапсырма берді. 

///
	 

	Президент Әкімшілігі басшылығы және министрліктер мен агенттіктердің жауапты хатшылары қатысқан Ақордадағы кездесу барысында мемлекеттік органдардың Мемлекет басшысы актілері мен тапсырмаларын орындау, мемлекеттік қызмет көрсету, бюджет қаражатын пайдалану, сондай-ақ стратегиялық мақсаттар мен міндеттерді атқару саласындағы жұмысында кездесетін негізгі проблемалар талқыланды.      
	
	Бұдан бөлек, орталық атқарушы органдардың ағымдағы жұмысының түрлі мәселелерін талқылау және шешу мақсатымен Президент Әкімшілігі Басшысының жауапты хатшылармен апта сайынғы кездесуін өткізу тәжірибесін енгізу жөнінде шешім қабылданды.
	
	Кеңес қорытындысы бойынша жауапты хатшыларға мемлекеттік аппараттың тұрақты және тиімді жұмысын қамтамасыз ету жөнінде нақты тапсырмалар берілді.
///Қазақстан Президенті 9-11 қарашада мемлекеттік сапармен Корея Республикасында болады.
Сеул қаласында Корея Республикасының Президенті Пак Кын Хемен және іскер топтар өкілдерімен кездесу өтеді деп жоспарлануда.
/// 
Операның басты орындаушылары – театрдың жетекші солистері – халықаралық конкурстардың лауреаты М.Мудряк пен Қазақстанның еңбек сіңірген қайраткері Н.Бекмұхамбетов.
Қоюшы-режиссер Х.Брокхауз Джузеппе Вердидің әйгілі операсын бірқатар қызғылықты сахналық шешімдер арқылы ұсынды. Сондай-ақ қойылымға Қазақстанның еңбек сіңірген қайраткері А.Мұхитдинов басқаратын «Астана Опера» симфониялық оркестрі мен бас хормейстер, Қазақстанның еңбек сіңірген қайраткері Е.Дәуітов басшылық ететін театр хоры қатысты. 


/// 
Жиналғандарға арнаған сөзінде Елбасы баршаны Қазақстан халқының бірлігі күнімен құттықтады.
Біздің Конституциямыз «Біз, ортақ тарихи тағдыр біріктірген Қазақстан халқы, байырғы қазақ жерінде мемлекеттілік құра отырып...» деп басталады. Бірліктің негізі осы сөздерде түйінделген. Біз 25 жыл бойы тең әрі теңқұқылы адамдардың мемлекетін құрып жатырмыз. Бұған әсіресе дағдарыс жағдайында қол жеткізу оңай болған жоқ, – деді Қазақстан Президенті.
Нұрсұлтан Назарбаев еліміздің қалыптасуы мен дамуы үшін тұтастықтың маңызды екенін атап өтті.
Бірліктің арқасында біздің халқымыз орасан жер аумағын сақтап қалды, Тәуелсіздікке қол жеткізді, нарықтық экономика қалыптастырды. Біз қысқа уақыт ішінде өзге мемлекеттер жете алмаған табыстарға жеттік. Бүкіл әлем Қазақстанды таныды, біздің пікірімізді халықаралық қоғамдастық тыңдайды, елімізде көптеген мемлекеттердің қатысуымен ірі саммиттер өткізіледі, бізге сенеді және сыйлайды, біз қақтығыстарда араағайындық жасаймыз. Қазақстан – татулық пен тыныштық мемлекеті, бізден осыны үйренеді. Мен сіздердің араларыңыздан шықтым және Президент болғаныма қарамастан, ұлы халқымыздың қолдауынсыз осының бәріне қол жеткізе алмас едім, – деді Мемлекет басшысы.
Қазақстан Президенті республикамызда өмірдің барлық саласында жасалып жатқан жағдайларға назар аударды.
Мәселен, жастардың әлемдегі ең үздік университеттерде оқуы қамтамасыз етілді, мектептер мен ауруханалар салынды. Қазақстандықтардың өмір жасы 64-тен 72 жасқа дейін ұзарды, бұл маңызды көрсеткіштердің бірі саналады. Сонымен қатар, экономиканы дамытуға арналған резервтер алдын ала қарастырылды. Қазіргі уақытта көлік-логистика инфрақұрылымы қарқынды салынып жатыр. Мемлекет тарапынан шағын және орта бизнеске, ауыл шаруашылығына көмек көрсетілуде.
Мемлекет басшысы алдымызда жаңа міндеттер тұрғанын айтты.
Елімізде тыныштық салтанат құрып отыр. Біздің біртұтас ұлтымыз барлық мейрамды бірге мерекелейді. Мен халқымды дәл осы қалыпта көргім келеді және сол үшін бар білімім мен тәжірибемді жұмсап келемінда . Біз көздеген мақсаттарымызға – азаматтардың бұдан жақсы өміріне міндетті түрде қол жеткіземіз. Ол үшін жастарымыз біздің тәуелсіз жолымызды табанды түрде жалғастырып, көздің қарашығындай қорғауы, елдегі бірлікті, достық пен тыныштықты сақтауы қажет. Бұл – әр адамның міндеті, – деді Қазақстан Президенті.
Соңында Нұрсұлтан Назарбаев  барша қазақстандықтарға денсаулық, бақ-береке және игілік тіледі. 








///Кездесу барысында тараптар Қазақстан мен Өзбекстан арасындағы қарым-қатынастардың ахуалын жоғары бағалап, оларды әрі қарай дамытудың перспективаларын талқылады.   
Мемлекет басшысы сауда-экономикалық, мәдени-гуманитарлық және басқа да салалардағы екіжақты ынтымақтастықтың қарқынды дамып келе жатқанына тоқталды. Атап айтқанда, өзара сауда айналымының ұлғайғаны, екі елдің бизнес қауымдастығы өкілдері арасында табысты байланыстар ілгерілеп келе жатқаны атап өтілді.    
Қазақстан Президенті халықаралық және өңірлік күн тәртібіндегі өзекті мәселелер бойынша да екіжақты ықпалдастықтың табысты болып отырғанын айтты.
Бұдан бөлек, Самарқанд қаласына жұмыс сапары барысында Нұрсұлтан Назарбаев Шавкат Мирзиёевпен бірге «Хазірет Қызыр» мемориалды кешеніне барып, Өзбекстан Республикасының тұңғыш Президенті Ислам Кәрімовтің рухына тағзым етті. 
Сондай-ақ, екі мемлекет халқына ортақ Наурыз мейрамы қарсаңында Мемлекет басшысы Өзбекстан  Президентімен бірге Самарқанд қаласының бірқатар мәдени-тарихи орындарын аралап көрді. 


///
	 

	Мемлекет басшысы Египетте Абдель Фаттах Ас-Сисидің басшылығымен саяси тұрақтылық орнап, орнықты әлеуметтік-экономикалық дамудың қамтамасыз етілетініне сенім білдірген.  
	
	«Қазақстанның Египет Араб Республикасын ислам әлеміндегі маңызды серіктесінің бірі ретінде қарастыратынын және елдеріміз арасындағы екіжақты ынтымақтастықты одан әрі арттыруға, көпжақты құрылымдар аясындағы өзара іс-қимылды күшейтуге мүдделі екенін айтқым келеді», – делінген жеделхатта.
	
	Нұрсұлтан Назарбаев Абдель Фаттах Ас-Сисиге мықты денсаулық, елді дамытуға бағытталған жауапты қызметіне зор табыс, ал бауырлас Египет халқына бейбітшілік пен бақ-береке тіледі.
///
	 

	Кездесуде екіжақты қарым-қатынастарды әрі қарай дамытудың перспективалары және Г.Бердімұхамедовтың Қазақстанға 2013 жылғы мемлекеттік сапарының қорытындысы бойынша қол жеткен уағдаластықтарды жүзеге асыру барысы талқыланды. Сонымен қатар, халықаралық күн тәртібіндегі өзекті мәселелер жөнінде пікір алмасылды.

	Мемлекет басшылары сауда-экономикалық, мұнай және газ, көлік-транзиттік, мәдени-гуманитарлық салалардағы өзара іс-қимылды нығайту мәселелерін, сондай-ақ шекара маңындағы ынтымақтастықтың негізгі аспектілерін қарады.

	Президенттер екі елдің сауда-экономикалық әлеуеті толық пайдаланылмай отырғанын, соған байланысты өзара тауар айналымын ұлғайту жөніндегі жұмыстарды жандандыру қажеттігін айтты.

	 Нұрсұлтан Назарбаев пен Гурбангулы Бердімұхамедов таяуда құрылысы аяқталатын «Қазақстан-Түрікменстан-Иран» теміржол магистралі үш елдің жүк тасымалын оңтүстік және солтүстік бағыттарда ұлғайтуға мүмкіндік беретініне сенім білдірді.

	
	 

	
	 


///Мемлекет басшысы осы саябақтағы 1945 жылы атом бомбасынан құрбан болғандарды еске алуға арналған Кенотафқа гүл шоғын қою рәсіміне қатысты.
Сондай-ақ, Қазақстан Президенті Бейбітшілік мемориалды музейінің экспозициясын аралап көрді.






///Құрметті отандастар!
 
Православ христиандарын, барша Қазақстан азаматтарын жарқын Пасха мерекесімен шын жүректен құттықтаймын!
Православтар Пасхасының биыл Қазақстан халқының бірлігі мейрамымен тұспа-тұс келуі терең мәнге ие.
Біздің елімізде ел бірлігін нығайтуға ықпал ететін этносаралық келісім мен конфессияаралық диалогтың бірегей үлгісі қалыптасқан.
Мәңгілік адамгершілік құндылықтарға арқа сүйей отырып, бір-бірімізді өзара құрметтей және қолдай отырып, біз ортақ үйіміздегі бейбітшілік пен келісімді нығайта білдік.
Христиан дінін ұстанатындардың конфессияаралық қатынастарды нығайтуға қосқан үлесі өте зор. Еліміздегі барлық діни сенім өкілдері секілді христиандар да мемлекеттің қоғамды ұйыстыруға бағытталған бастамаларын әрдайым қолдайды.  
Достық, өзара құрмет пен түсіністік қатынастар біздің мақтанышымызға, ортақ игілігімізге айналды.
Бүгін Пасха мейрамы адамдарды жақсы іс-әрекеттерге, мейірімділікке және айналасындағыларға қамқорлық жасауға  шабыттандырады, адамдарға шаттық пен татулық сыйлайды, жүректерінде үміт, сенім мен шынайылық сезімдерін сақтауға көмектеседі. 
Осынау мереке күндерінде барша қазақстандықтарға бейбітшілік, өркендеу мен амандық тілеймін!
///
	 

	Кездесу барысында мемлекеттер басшылары қазақ-түрік стратегиялық серіктестігін нығайтудың негізгі бағыттарын талқылады, сондай-ақ халықаралық күн тәртібіндегі өзекті мәселелерге тоқталды.

	Нұрсұлтан Назарбаев пен Абдуллаһ Гүл «Жаңа синергия» бірлескен ортақ экономикалық бағдарламасы аясындағы бірқатар бағыттар бойынша өзара іс-қимылды арттыру мәселелерін қарастырды.

	Қазақстан Президенті Түркия біздің елдің негізгі экономикалық серіктесінің бірі екенін айтты.

	Мемлекет басшысы мәдени-гуманитарлық, әсіресе білім беру саласындағы қарым-қатынасты одан әрі өрістету жайына айрықша көңіл аударды. Нұрсұлтан Назарбаев екі елдің оқу мекемелерінде білім алатын жастар санының көбеюі бұл үрдістің қарқын алуына оң ықпал етіп  отырғанын атап өтті.

	
	 


///Қазақстан Президенті Сеул қаласына келді. Сапар аясында ел Президенті Пак Кын Хемен кездесу өткізу көзделген. Мемлекеттер басшылары келіссөздер аясында халықаралық күн тәртібіндегі мәселелерді және Қазақстан мен Корея қарым-қатынасының басты аспектілерін талқылайды, сондай-ақ оның қорытындысы бойынша бірқатар екіжақты құжаттарға қол қойылады деп жоспарлануда. Бұдан бөлек, Нұрсұлтан Назарбаев іскер топтар өкілдерімен кездеседі және «Енсей» университетіне барады.



///
	 

	Мемлекет басшысы Египетте Абдель Фаттах Ас-Сисидің басшылығымен саяси тұрақтылық орнап, орнықты әлеуметтік-экономикалық дамудың қамтамасыз етілетініне сенім білдірген.  
	
	«Қазақстанның Египет Араб Республикасын ислам әлеміндегі маңызды серіктесінің бірі ретінде қарастыратынын және елдеріміз арасындағы екіжақты ынтымақтастықты одан әрі арттыруға, көпжақты құрылымдар аясындағы өзара іс-қимылды күшейтуге мүдделі екенін айтқым келеді», – делінген жеделхатта.
	
	Нұрсұлтан Назарбаев Абдель Фаттах Ас-Сисиге мықты денсаулық, елді дамытуға бағытталған жауапты қызметіне зор табыс, ал бауырлас Египет халқына бейбітшілік пен бақ-береке тіледі.
///Қасым-Жомарт Тоқаев «AZALA Textile» жауапкершілігі шектеулі серіктестігінің дайын өнімдерін көріп, тоқыма өндірісіндегі жіп иірудің, өңдеудің және тігін тігудің технологиялық үдерісімен танысты.
Сонымен қатар, Мемлекет басшысына «Оңтүстік» арнайы экономикалық аймағының базасында жұмыс істейтін өндірістік кәсіпорындар жөнінде мәлімет берілді. Солардың қатарында «Бал текстиль» ЖШС-нің кілем және кілем өнімдері фабрикасы, «Әлем-БТ» ЖШС-нің шұлық фабрикасы, «ПК «АГФ Групп» ЖШС-нің конвейерлі тігін фабрикасы, «СП «Lux shoes» ЖШС-нің аяқ киім фабрикасы, «Tumar Textile» ЖШС-нің орамалдар мен халаттар тігетін фабрикасы және басқа да кәсіпорындар бар.



///
	 

	Қазақстан Республикасы Конституциясының 44-бабының 3) тармақшасына сәйкес мемлекеттік басқару жүйесін жаңғырту және оның тиімділігін арттыру, мемлекеттік аппаратты оңтайландыру және Қазақстан Республикасының жинақы Үкіметін қалыптастыру мақсатында ҚАУЛЫ ЕТЕМІН:

	1. Мыналар:

	1) Қазақстан Республикасы Қаржы министрлігі, оған Қазақстан Республикасы Экономика және бюджеттік жоспарлау министрлігінен – бюджеттік жоспарлау саласындағы функциялар мен өкілеттіктер беріле отырып;

	2) Қазақстан Республикасы Ауыл шаруашылығы министрлігі, оған Қазақстан Республикасы Қоршаған орта және су ресурстары министрлігінен – балық шаруашылығын дамыту, су ресурстарын басқару, ормандар, жануарлар дүниесі саласындағы мемлекеттік саясатты қалыптастыру және іске асыру саласындағы функциялар мен өкілеттіктер беріле отырып;

	3) Қазақстан Республикасы Ішкі істер министрлігі, оған өнеркәсіптік қауіпсіздік, мемлекеттік материалдық резервті қалыптастыру және дамыту саласындағы функциялар мен өкілеттіктерді қоспағанда, Қазақстан Республикасы Төтенше жағдайлар министрлігінің функциялары мен өкілеттіктері беріле отырып қайта ұйымдастырылсын.

	2. Мыналар:

	1) Қазақстан Республикасының Ұлттық экономика министрлігі, оған:

	бюджеттік жоспарлау саласындағы функциялар  мен өкілеттіктерді қоспағанда, Қазақстан Республикасы Экономика және бюджеттік жоспарлау министрлігінің;

	Қазақстан Республикасы Өңірлік даму министрлігінің;

	Қазақстан Республикасы Төтенше жағдайлар министрлігінен – мемлекеттік материалдық резервті қалыптастыру және дамыту саласындағы;

	Қазақстан Республикасы Статистика агенттігінің;

	Қазақстан Республикасы Табиғи монополияларды реттеу агенттігінің;

	Қазақстан Республикасы Бәсекелестікті қорғау агенттігінің (Монополияға қарсы агенттік);

	Қазақстан Республикасы Тұтынушылардың құқықтарын қорғау агенттігінің функциялары мен өкілеттіктері беріле отырып;

	2) Қазақстан Республикасының Мәдениет және спорт министрлігі, оған:

	Қазақстан Республикасы Мәдениет министрлігінің;

	Қазақстан Республикасы Байланыс және ақпарат агенттігінен – мұрағат ісі және құжаттама саласындағы;

	Қазақстан Республикасы Дін істері агенттігінің;

	Қазақстан Республикасы Спорт және дене шынықтыру істері агенттігінің функциялары мен өкілеттіктері беріле отырып;

	3) Қазақстан Республикасының Инвестициялар және даму министрлігі, оған:

	электр энергетикасы, атом энергиясы саласындағы мемлекеттік саясатты қалыптастыру және іске асыру саласындағы функциялар мен өкілеттіктерді қоспағанда, Қазақстан Республикасы Индустрия және жаңа технологиялар министрлігінің;

	мұрағат ісі және құжаттама саласындағы функциялары мен өкілеттіктерін қоспағанда, Қазақстан Республикасы Байланыс және ақпарат агенттігінің;

	Қазақстан Республикасы Төтенше жағдайлар министрлігінен – өнеркәсіптік қауіпсіздік саласындағы;

	Қазақстан Республикасы Көлік және коммуникация министрлігінің;

	Қазақстан Республикасы Ұлттық ғарыш агенттігінің функциялары мен өкілеттіктері беріле отырып;

	4) Қазақстан Республикасының Энергетика министрлігі, оған:

	Қазақстан Республикасы Мұнай және газ министрлігінің;

	Қазақстан Республикасы Индустрия және жаңа технологиялар министрлігінен – электр энергетикасы, атом энергиясы саласындағы мемлекеттік саясатты қалыптастыру және іске асыру саласындағы;

	Қазақстан Республикасы Қоршаған орта және су ресурстары министрлігінен – табиғи ресурстарды қорғау, олардың ұтымды пайдаланылуын бақылау және қадағалау, қатты тұрмыстық қалдықтарды кәдеге жарату, жаңартылатын энергия көздерін дамыту саласындағы мемлекеттік саясатты қалыптастыру және іске асыру, «жасыл экономиканы» дамытудың мемлекеттік саясатын бақылау саласындағы функциялар мен өкілеттіктер беріле отырып;

	5) Қазақстан Республикасының Денсаулық сақтау және әлеуметтік даму министрлігі, оған:

	Қазақстан Республикасы Денсаулық сақтау министрлігінің;

	Қазақстан Республикасы Еңбек және халықты әлеуметтік қорғау министрлігінің функциялары мен өкілеттіктері беріле отырып  құрылсын.

	3. Мыналар:

	Қазақстан Республикасы Экономика және бюджеттік жоспарлау министрлігі;

	Қазақстан Республикасы Өңірлік даму министрлігі;

	Қазақстан Республикасы Мәдениет министрлігі;

	Қазақстан Республикасы Индустрия және жаңа технологиялар министрлігі;

	Қазақстан Республикасы Көлік және коммуникация министрлігі;

	Қазақстан Республикасы Мұнай және газ министрлігі;

	Қазақстан Республикасы Қоршаған орта және су ресурстары министрлігі;

	Қазақстан Республикасы Төтенше жағдайлар министрлігі;

	Қазақстан Республикасы Денсаулық сақтау министрлігі;

	Қазақстан Республикасы Еңбек және халықты әлеуметтік қорғау министрлігі;

	Қазақстан Республикасы Статистика агенттігі;

	Қазақстан Республикасы Табиғи монополияларды реттеу агенттігі;

	Қазақстан Республикасы Бәсекелестікті қорғау агенттігі (Монополияға қарсы агенттік);

	Қазақстан Республикасы Тұтынушылардың құқықтарын қорғау агенттігі;

	Қазақстан Республикасы Дін істері агенттігі;

	Қазақстан Республикасы Спорт және дене шынықтыру істері агенттігі;

	Қазақстан Республикасы Ұлттық ғарыш агенттігі;

	Қазақстан Республикасы Байланыс және ақпарат агенттігі таратылсын.

	4. Мыналар:

	1) жаңадан құрылған және қайта ұйымдастырылған мемлекеттік органдар берілетін функциялар мен өкілеттіктерге сәйкес таратылатын мемлекеттік органдардың  құқықтары мен міндеттемелерінің құқықтық мирасқорлары;

	2) Қазақстан Республикасы Премьер-Министрінің екі орынбасары болады деп белгіленсін.

	5. Қазақстан Республикасының Үкіметі:

	1) Қазақстан Республикасы Президентінің Әкімшілігімен келісім бойынша қайта ұйымдастырылатын және таратылатын мемлекеттік органдардың штат санын қайта бөлуді;

	2) қайта ұйымдастырылатын және жаңадан құрылатын мемлекеттік органдардың сабақтас салаларын кешенді реттеуді;

	3) осы Жарлықта көзделген реформа жүргізілетін кезеңде орталық атқарушы органдар жүйесінің үзіліссіз жұмыс істеуін;

	4) 2015 жылғы 1 қаңтарға дейін Үкімет пен министрліктер, министрліктер мен жергілікті атқарушы органдар арасындағы құзыреттерді нақты бөлуді қамтамасыз ету, министрлердің дербестігін арттыру жөнінде Қазақстан Республикасының заңнамасына өзгерістер енгізуді, сондай-ақ осы Жарлықты іске асыру бойынша өзге де шаралар қабылдауды қамтамасыз етсін.

	6. «Қазақстан Республикасы Үкіметінің құрылымы туралы» Қазақстан Республикасы Президентінің 1999 жылғы 22 қаңтардағы № 6 Жарлығына мынадай өзгеріс енгізілсін:

	1-тармақ мынадай редакцияда жазылсын:

	«1. Қазақстан Республикасы Премьер-Министрінің ұсынуы негізінде Қазақстан Республикасы Үкіметінің мынадай құрылымы белгіленсін:

	Қазақстан Республикасы Премьер-Министрінің Кеңсесі;

	Қазақстан Республикасының Ішкі істер министрлігі;

	Қазақстан Республикасының Сыртқы істер министрлігі;

	Қазақстан Республикасының Мәдениет және спорт министрлігі;

	Қазақстан Республикасының Ұлттық экономика министрлігі;

	Қазақстан Республикасының Қорғаныс министрлігі;

	Қазақстан Республикасының Инвестициялар және даму министрлігі;

	Қазақстан Республикасының Білім және ғылым министрлігі;

	Қазақстан Республикасының Денсаулық сақтау және әлеуметтік даму министрлігі;

	Қазақстан Республикасының Ауыл шаруашылығы министрлігі;

	Қазақстан Республикасының Қаржы министрлігі;

	Қазақстан Республикасының Энергетика министрлігі;

	Қазақстан Республикасының Әділет министрлігі.».

	7. Осы Жарлықтың орындалуын бақылау Қазақстан Республикасы Президентінің Әкімшілігіне жүктелсін.

	8. Осы Жарлық қол қойылған күнінен бастап қолданысқа енгізіледі.

	 

	 

	Қазақстан Республикасының

	           Президенті                                                                                                       Н.Назарбаев

	 

	 

	Астана, Ақорда, 2014 жылғы 6 тамыз

	                № 875

	 

	 
///Қасым-Жомарт Тоқаев Түркістан облысына жұмыс сапары барысында жастардың ресурстық орталығының жұмысымен танысты.
Қазақстан Президентіне жастардың шығармашылық бастамаларына, кәсіпкерлікпен айналысуына қолдау көрсету, олардың жұмыспен және баспанамен қамтылуын үйлестіру, сондай-ақ жастарға құқықтық көмек көрсету сияқты негізгі жұмыс бағыттары жөнінде баяндалды.
Еркін әңгімелесу барысында жастар өкілдері Қасым-Жомарт Тоқаевқа «Жастарға қызмет көрсету», «Еріктілер клубы», «Жас сарбаз», «Тілдер мектебі» атты тақырыптық секторлардың, білім беру саласындағы «Stem» жобасының, сондай-ақ «TURKISTAN HUB» коворкинг орталығының жұмыстары туралы айтты.



///
	 

	С.Қайырбекова Мемлекет басшысына еліміздің денсаулық сақтау жүйесін дамытудың жай-күйі мен басымдықтары, сондай-ақ министрліктің өткен жылдағы қызметінің негізгі нәтижелері туралы баяндады.

	Нұрсұлтан Назарбаев ана мен бала өлімін әлі азайту, сондай-ақ халықтың денсаулық деңгейін арттыру мен қазақстандықтардың өмір жасын ұзарту жөнінде жүйелі шаралар қабылдау бағытындағы жұмыстардың маңыздылығын атап өтті.

	Министр Денсаулық сақтау саласын дамытудың 2011-2015 жылдарға арналған «Саламатты Қазақстан» мемлекеттік бағдарламасын іске асырудың нәтижелері туралы әңгімеледі.

	Мысалы, 2013 жылдың 9 айының қорытындылары бойынша, 2012 жылдың аталған кезеңімен салыстырғанда, ана өлімі 24 %-ға, бала өлімі 17 %-ға, қан тамыры жүйесі ауруынан болатын өлім 6-%-ға, қатерлі жаңа пайда болған аурулар 4-%-ға, туберкулез ауруы 23,6 %-ға төмендеген.

	Кездесу қорытындысында Нұрсұлтан Назарбаев ұлт денсаулығын нығайтуға және бәсекеге қабілетті денсаулық сақтау жүйесін қалыптастыруға бағытталған бірнеше нақты тапсырма берді.     

///Мемлекет басшысына «Polymetal» кәсіпорнының Қазақстан мен Ресей нарығында жүзеге асырылып жатқан ірі жобалары туралы мәлімет берілді.
Қазақстан Президенті «Polymetal» кәсіпорнының «Астана» халықаралық қаржы орталығының биржасына енуімен құттықтап, компанияның біздің елдегі жұмысына тоқталды.
– «Polymetal» «Астана» халықаралық қаржы орталығының биржасында орналасқан алғашқы шетелдік компания атануымен құттықтаймын және ризашылығымды білдіремін. Сіздер Шығыс Қазақстан облысындағы Бақыршық кен орнында «Қызыл» жобасын табысты аяқтадыңыздар. Қостанай облысындағы алтын кен орнында да жобалар жүзеге асыр ып жатырсыздар, – деді Қасым-Жомарт Тоқаев.
Игорь Финогенов «Астана» ХҚО шетелдік компаниялардың Қазақстанда жұмыс істеуіне үлкен инвестициялық мүмкіндіктер жасап отырғанын атап өтті.  
– «Астана» халықаралық қаржы орталығының биржасына енуімізді үлкен жетістік деп санаймыз. Өйткені, бұл Қазақстанда қаржылық жобаларды жүзеге асыруға бағытталған алғашқы қадамымыз. Біз  геологиялық барлау жұмыстарына инвестиция салуға мүдделіміз, ал биржа бұл үшін жақсы мүмкіндік, – деді Игорь Финогенов.
Кездесу соңында тараптар ынтымақтастықтың алдағы уақытта да арта беретініне сенім білдірді. 


///Нұрсұлтан Назарбаев қордың жетекшілерімен әңгімелесу барысында жаһандық қауіпсіздік пен бейбітшілік, қарусыздану мен таратпау, терроризммен күрес мәселелерін шешуге, сондай-ақ өңірлік мәселелерді реттеуге Қазақстанның елеулі үлес қосып отырғанын атап өтті.
Мемлекет басшысы бұл қордың біздің республикада білім беру, ғылым мен мәдениет салаларындағы бірқатар жобаларды жүзеге асыра алатынына сенім білдіріп, гуманизм мен әлемдік мәдениет құндылықтарын насихаттау үшін ынтымақтастықты дамытуға әзір екенін айтты.
1999 жылы құрылған Гои бейбітшілік қоры – Жапонияның ірі үкіметтік емес ұйымдарының бірі. Ол бейбітшіл бастамаларды ілгерілету бағытында ауқымды халықаралық қызмет атқарады.


///Мемлекет басшысы Түркістан қаласының «Отырар» шағын ауданына барып, «Нұрлы жер» бағдарламасы бойынша салынып жатқан 26 жаңа үйдің құрылысымен танысты.
Қазақстан Президентіне осы бағдарлама аясында 2019 жылдың соңына дейін жалпы аумағы 96 200 шаршы метрді құрайтын 1560 пәтер пайдалануға берілетіні баяндалды.


///
	 

	Тараптар қазіргі заманғы көптеген жаһандық проблемаларға қатысты Қазақстан мен Нидерланды  ұстанатын көзқарастардың ұқсас екенін, бұл тиімді өзара іс-қимыл үшін берік негіз қалайтынын атап өтті.

	Кездесу барысында 2014 жылғы 24-25 наурызда Гаагада Ядролық қауіпсіздік жөніндегі саммитті өткізу перспективалары, сондай-ақ аталған халықаралық форумға Қазақстан тарапының қатысу мәселесі талқыланды.

	М.Тәжин ғарыш саласында Қазақстан-Голландия ынтымақтастығының жандана түскеніне қолдау білдірді. Бұған қоса, ҚР Мемлекеттік хатшысы «Болашақтың энергиясы» тақырыбында өтетін «ЭКСПО-2017» халықаралық көрмесін ұйымдастыруға және өткізуге голландық компаниялардың белсене атсалысады деп үміттенетінін жеткізді.

	Кездесу қорытындысында М.Тәжин Пейтер ван Леувенге Қазақстан мен Нидерланды арасындағы екіжақты қарым-қатынастың дамуына қосқан жеке үлесі үшін ризашылық білдірді.
///Құрметті отандастар!
 
Православ христиандарын, барша Қазақстан азаматтарын жарқын Пасха мерекесімен шын жүректен құттықтаймын!
Православтар Пасхасының биыл Қазақстан халқының бірлігі мейрамымен тұспа-тұс келуі терең мәнге ие.
Біздің елімізде ел бірлігін нығайтуға ықпал ететін этносаралық келісім мен конфессияаралық диалогтың бірегей үлгісі қалыптасқан.
Мәңгілік адамгершілік құндылықтарға арқа сүйей отырып, бір-бірімізді өзара құрметтей және қолдай отырып, біз ортақ үйіміздегі бейбітшілік пен келісімді нығайта білдік.
Христиан дінін ұстанатындардың конфессияаралық қатынастарды нығайтуға қосқан үлесі өте зор. Еліміздегі барлық діни сенім өкілдері секілді христиандар да мемлекеттің қоғамды ұйыстыруға бағытталған бастамаларын әрдайым қолдайды.  
Достық, өзара құрмет пен түсіністік қатынастар біздің мақтанышымызға, ортақ игілігімізге айналды.
Бүгін Пасха мейрамы адамдарды жақсы іс-әрекеттерге, мейірімділікке және айналасындағыларға қамқорлық жасауға  шабыттандырады, адамдарға шаттық пен татулық сыйлайды, жүректерінде үміт, сенім мен шынайылық сезімдерін сақтауға көмектеседі. 
Осынау мереке күндерінде барша қазақстандықтарға бейбітшілік, өркендеу мен амандық тілеймін!
///Қасым-Жомарт Тоқаевтың атына Ұлы Жеңістің 76 жылдығына орай шет мемлекеттердің басшыларынан құттықтау жеделхаттары келіп түсіп жатыр.
Ресей Президенті Владимир Путин өзінің құттықтау хатында әкелеріміз бен аталарымыздың, сансыз құрбандардың ерлігін есімізде сақтау, ардагерлерімізге қамқорлық көрсетіп, оларға әрдайым көңіл бөлу біздің ортақ парызымыз деп жазған. Владимир Путин қатал соғыс жылдарында шыңдалған бауырлас достық пен өзара қолдау дәстүрлері Ресей мен Қазақстан арасындағы стратегиялық әріптестік пен одақтастықтың сенімді негізі болып табылатынын айтқан.
Өзбекстан Президенті Шавкат Мирзиёевтің жеделхатында 9 мамыр біздің халықтарымыздың жеңімпаз батырлығы мен ерлігін, олардың бейбітшілік, бостандық және өзара ынтымақтастық үшін қаһармандық күресін білдіретін айтулы күн делінген.
Қырғызстан Президенті Садыр Жапаров біздің халықтарымыздың өмірінде ерекше орын алатын Жеңіс күні мәңгі ерлік пен бірліктің символы болып қала беретінін атап өткен.
Тәжікстан Президенті Эмомали Рахмон өзінің құттықтауында 9 мамыр мемлекеттеріміздің қазіргі тарихындағы айтулы дата екеніне тоқталып, бұл күні жауға қарсы жанқиярлықпен соғысқан бабаларымыздың көзсіз ерліктерін, батылдығы мен отансүйгіштігін және қайсарлығын еске аламыз деп атап өткен.
Түрікменстан Президенті Гурбангулы Бердімұхамедов жеделхатында бабаларымыздың ұлы ерлігі мәңгі ұмытылмайтынына және оның екі ел арасындағы достық қатынастар мен жан-жақты ынтымақтастықты одан әрі нығайтудың берік негізі болатынына сенім білдірген.
Әзербайжан Президенті Ильхам Әлиев Ұлы Отан соғысы жылдарындағы ауыр сынаққа абыроймен төтеп берген халықтарымыздың достық дәстүрі мен көрсеткен өзара қолдауы екі мемлекет арасындағы қарым-қатынастардың одан әрі дамып, нығаюының мықты іргетасы болатынын жеткізген.
Беларусь Президенті Александр Лукашенко өз жеделхатында батыр бабалардың рухына тағзым ету олардың ерліктеріне көрсеткен құрметіміз екенін атап өтіп,  мұның өзара ынтымақтастықты арттырудың берік негізі болатынын және қазіргі әлемнің сын-қатерлеріне тиімді төтеп беруге мүмкіндік беретінін айтқан.
Армения Президенті Армен Саркисян екі ел халықтарының соғыс кезінде шыңдалған достығы Армения мен Қазақстан арасындағы байланыстарды әрі қарай дамытуға қызмет ете беретініне сенім білдірген.
Армения Премьер-Министрінің міндетін атқарушы Никол Пашинян өз құттықтауында ортақ қаһармандарымыздың есімдерін ұлықтау Армения мен Қазақстан арасындағы ынтымақтастықты екі халықтың игілігі үшін дамытудың басты бағдары болады деп сенетінін айтқан.
Жеңіс күні мерекесіне орай Ресей Федерациясы Қауіпсіздік Кеңесі төрағасының орынбасары Дмитрий Медведев, ТМД Атқару комитетінің төрағасы - Атқарушы хатшысы Сергей Лебедев, ҰҚШҰ Бас хатшысы Станислав Зась, Еуразиялық экономикалық комиссия алқасының төрағасы Михаил Мясникович, Еуразиялық даму банкінің басқарма төрағасы Николай Подгузов және Байқоңыр қаласы әкімшілігінің басшысы Константин Бусыгин құттықтау жеделхаттарын жолдады.
Жеделхаттар әлі де толассыз келіп түсуде.
///Гала-форумға 1500-ден астам жастар өкілдері, сондай-ақ Парламент депутаттары, мемлекеттік органдар мен «Нұр Отан» партиясының басшылығы және қалың жұртшылық қатысты.
Форумды ашқан Гүлшара Әбдіқалықова Елбасы Нұрсұлтан Әбішұлы Назарбаевтың құттықтау сөзін оқып берді.
Онда «Жас Отан» Мемлекет басшысының барлық бастамалары мен стратегиялық жоспарларының сенімді тірегіне айналғаны, бұл  беделді ұйым мыңдаған білімді де белсенді жастардың, Қазақстанның нағыз патриоттарының басын біріктіріп отырғаны атап өтілген.  
Тәуелсіздіктің алғашқы күндерінен бастап жастар мәселесі мемлекеттің ұдайы назарында. Қазір бүкіл әлем Төртінші өнеркәсіптік революция дәуіріне қадам басты. Ұзақ мерзімді мақсаттарға қол жеткізу үшін елде саяси, экономикалық, рухани және әлеуметтік жаңғырулар қолға алынды. «Болашаққа бағдар: рухани жаңғыру» атты бағдарламалық мақалада ХХІ ғасырдағы ұлттық сана туралы айтылып, таяу жылдарда  қолға алуды қажет ететін міндеттерге ерекше назар аударылды. Олар: латын әліпбиіне көшу, «Цифрлық Қазақстан» бағдарламасы, үш тілде білім беру және т.б. Бұл үшін сапалы білім беруге және біліктілігі жоғары жас мамандар даярлауға ерекше көңіл бөлу керек. «Жаңа әлемге жол саламыз» деген съезд атауы Қазақстан жастарының жаңа білім мен инновацияға деген ұмтылысын аңғартады.
Президент жастарды жан-жақты дамуға – спортпен, өнермен айналысуға, шет тілдерін үйренуге, отандық және әлемдік әдебиеттің бай мұрасын танып-білуге, ең бастысы, әлемдік деңгейдегі кәсіби маман болуға шақырды.
Съезд алғаш рет VR (virtual reality) форматында көрсетілді. Бұл технология кез келген Интернет пайдаланушысына залдағы көріністің барлығын 360 градус айналасында көруіне мүмкіндік береді.
«Рухани жаңғыру», «Цифрлық Қазақстан», «Қазақстанда жасалған», «Білім. Ғылым. Инновация», «Саламатты ұлт» тәрізді 5 секциялық бағыт бойынша тақырыптық жобалар әзірленді.
 «Жас Отан» жастар қанатының IV съезі сананы жаңғыртуға және Қазақстан жастарының жаһандық бәсекеге қабілетті болуына бағытталған жастар саясатының жаңа форматы аясында өткізілді.
///Мемлекет басшысы «Сарыарқа» велотрегінде өткен іс-шараға қатысушыларға арнаған сөзінде барлық қазақстандықтарды Наурыз мейрамымен құттықтап, отандастарымыз бұл мерекені туыстарымен және достарымен бірге қарсы алуды дәстүрге айналдырғанын атап өтті.
Қазақстан Президенті мыңжылдық тарихы бар Наурыз елдің ең жақсы көретін және асыға күтетін мейрамы екенін, ол адамның ұлты мен діни ұстанымына қарамай тойланып келе жатқанын айтты.
Сонымен қатар, Нұрсұлтан Назарбаев Наурыз сенімнің, достық пен бауырластықтың, ел тұрақтылығының нышаны екеніне назар аударды.
– Биыл біз Наурызды ерекше көңіл-күймен қарсы алып отырмыз. Қазақстан елеулі жаңару бағытына бет бұрды. Мен Үшінші жаңғыру бағдарламасын жарияладым. Оның аясында саяси және экономикалық жүйені реформалау көзделген. Біз Конституцияға мемлекеттік басқаруды жетілдіре түсетін маңызды түзетулер енгіздік. Тәуелсіздігіміздің кепілдіктері нығайтылып, бірлік пен татулық бекем бола түседі. Бұл болашаққа сеніммен қарауға, қазіргі әлемнің дамуы жолындағы сын-қатерлерді еңсеруге мүмкіндік береді. Қазақстандағы барлық өзгерістердің бір ғана мақсаты бар. Ол – әр үйде, әр отбасында, әр шаңырақта молшылық пен тұрақтылықтың болуы. Әр азамат өз елі үшін алаңсыз еңбек етіп, балаларын өсіріп, жаңа күнді қуанышпен қарсы алатындай болуға тиіс. Бұған еңбек ету арқылы қол жеткізіледі, оған мемлекет мүмкіндік беріп отыр, – деді Мемлекет басшысы.
Қазақстан Президенті іс-шараға қатысушыларға арнаған сөзінде бүкіл әлем бойынша жаңару нышанын танытып, адамдардың өзара ынтымағын және табиғатпен тұтастығын көрсететін көктемгі күн мен түннің теңелер шағының айрықша маңыздылығын атап өтті.
– Бұл күндер халықты қуанышқа бөлейді. Мереке күндері жұрт бір-біріне қонаққа барып, бұрынғы өкпе-реніштерін кешіріседі, бір-біріне игілік пен бақ-береке тілейді. Наурыз мейірімділік пен өзара көмек сияқты мәңгілік құндылықтарды еске салып тұрады, – деді Нұрсұлтан Назарбаев.
Соңында Мемлекет басшысы жұртшылықты Наурыз мейрамымен тағы да құттықтап, бақыт пен жақсылық тілеп, өсіп-өркендеуіне ниеттестік білдірді.
Сондай-ақ, Елбасы «Хан Шатыр» ойын-сауық орталығы маңындағы этноауылға барды. Онда ұлттық бұйымдар көрмесі мен спорт сайыстары ұйымдастырылды.






///Қасым-Жомарт Тоқаевқа Қазақстандағы дәрі-дәрмек шығару жөніндегі бірлескен жобалардың іске асырылуы туралы ақпарат берілді. Қазақстан Президенті Polpharma компаниясының фармацевтика саласында ғасырға жуық тәжірибесін атап өтіп, оның Польша нарығындағы көшбасшылардың бірі екенін және еліміздегі осы саланың дамуына ерекше  үлес қосып отырғанын айтты.
– Шетелдік инвесторлар кеңесінің жұмысына қосқан үлесіңіз бен Арыс қаласына гуманитарлық көмек бергеніңіз үшін айрықша ризашылық білдіремін, – деді Мемлекет басшысы.
Ежи Старак Қазақстанда өте жақсы инфрақұрылым қалыптасқанын және оны дамытуға көп күш-жігер жұмсалғанын айтып, компанияның қазақстандық серіктестермен тиімді әрі табысты ынтымақтастығы тың серпін алатынына сенім білдірді. 


/// 
Операның басты орындаушылары – театрдың жетекші солистері – халықаралық конкурстардың лауреаты М.Мудряк пен Қазақстанның еңбек сіңірген қайраткері Н.Бекмұхамбетов.
Қоюшы-режиссер Х.Брокхауз Джузеппе Вердидің әйгілі операсын бірқатар қызғылықты сахналық шешімдер арқылы ұсынды. Сондай-ақ қойылымға Қазақстанның еңбек сіңірген қайраткері А.Мұхитдинов басқаратын «Астана Опера» симфониялық оркестрі мен бас хормейстер, Қазақстанның еңбек сіңірген қайраткері Е.Дәуітов басшылық ететін театр хоры қатысты. 


///
	 

	Мемлекет басшыларының сөйлесуі француз тарапының бастамасымен болды. Әңгімелесу барысында Қазақстан-Франция қарым-қатынастарының жай-күйі мен келешегі, сондай-ақ халықаралық саясаттың өзекті мәселелері талқыланды.

	Қазақстан-Франция қарым-қатынастарын одан әрі тереңдету мақсатында жоғары деңгейдегі өзара сапарларды ұйымдастыру туралы уағдаластыққа қол жеткізілді. 
///Кездесуде Қаржылық мониторинг агенттігінің төрағасы Президент тапсырмаларының орындалуына қатысты атқарып жатқан жұмыстары туралы есеп берді. Ведомство капиталды заңсыз шығаруға жол бермеу мақсатында қаржы реттеушілерімен бірлесіп, күмәнді трансшекаралық аударымдарға күшейтілген мониторинг жасау ісін жолға қойған.
Қасым-Жомарт Тоқаевқа биыл тоқтатылған күдікті операциялардың саны 3 еседен асқаны және олардың жалпы құны 150 млрд теңгеге жуық екені баяндалды. Осы деректер бойынша тексеру шаралары жүргізіліп жатыр. Агенттіктің мәліметі бойынша шетелге ақша қаражатын шығарудың күрт көбейгені байқалмайды. Керісінше биыл шетелге аударылған қаржы 30 пайызға азайған.
Жанат Элимановтың айтуынша, мүдделі органдармен бірлесіп, қолма-қол валютаны заңсыз шығаруға бақылау күшейтілген. Жалпы сомасы 5 миллион АҚШ долларына жуық заң бұзушылық анықталған.
Сонымен қатар Қазақстан-қытай шекарасында тексеру жұмыстары жүргізіліп жатыр. Үш аптаның ішінде тауарды заңсыз әкелу фактілері бойынша 8 қылмыстық және 24 әкімшілік іс қозғалды.
Нәтижесінде, тауар импорты көлемінің азаюына қарамастан, биылғы қаңтар айында бюджетке түскен кедендік төлемдер мен салықтардың мөлшері 20 пайызға (26,6-дан 31,7 млрд теңгеге дейін) өсті.
Сонымен қатар Мемлекет басшысына қоғамдағы маңызды әлеуметтік мәселелерді шешуге бағатталған жұмыстар туралы мәлімет берілді. Атап айтқанда, «Тариф» жобасы бойынша коммуналдық қызметтердің 17 миллиард теңгеге өсуіне әкеп соқтыруы мүмкін 1,3 миллион азаматтың негізсіз шығынына жол берілмеді. 13 іс қозғалды (сумен жабдықтау – 8, газбен жабдықтау – 3, жылумен жабдықтау – 2).
Президент жариялаған Балалар жылы аясында Бала құқықтары жөніндегі уәкілмен бірлесіп, «Қамқор» жобасы  жүзеге асырылуда. Бұл жоба халықтың әлеуметтік жағдайы төмен топтарын қорғауға бағытталған. Нәтижесінде 45 іс бойынша 800 жетім баланың құқығы қорғалды.
Кездесу қорытындысы бойынша Мемлекет басшысы көлеңкелі экономикаға қарсы күресу үшін Агенттік төрағасына тиісті шаралар қабылдау жөнінде тапсырма берді. Президент заңсыз иемделген активтерді, соның ішінде шетелден іздеуге баса мән беру қажет екенін, сондай-ақ оларды Қазақстанға қайтару жұмыстарын жандандыру керектігін айтты. Бұл жұмыстардың бәрі тұлғаның кім екеніне және лауазымына қарамай жүргізілуге тиіс.
/// 
Фильм 1984 жыл мен 1991 жыл аралығындағы кезеңді қамтиды. Туынды жаңа тәуелсіз мемлекеттердің құрылуы, соның ішінде Қазақстан Республикасы туралы баяндайды.
Бұдан бөлек, картина Қазақстанның Тұңғыш Президентінің елді реформалаудағы рөлі, сондай-ақ оның бүгінде жаһандық ауқымдағы жобаларға айналған бастамалары жөнінде әңгімелейді.
Фильм режиссері – РФ Мемлекеттік сыйлығының лауреаты, Ресейдің халық әртісі Сергей Снежкин. Фильм Алматыда және Алматы облысында, Астанада, Қарағандыда, Мәскеу мен Санкт-Петербургте түсірілген. Картинаны сомдау жұмысына жалпы саны 10 мыңға жуық адам қатысқан.
«Жұлдыздар тоғысқанда» картинасы 2016 жылғы 28 сәуірде жалпыұлттық прокатқа шығарылады.

/// 
Қазақ хандығының 550 жылдығын республика деңгейінде атап өту туралы Мемлекет басшысының бастамасымен қабылданған шешім халық арасында зор серпіліс тудырып, үлкен ықылас пен қолдауға ие болуда. Мысалы, Астана қаласының тұрғыны Аятбек Тоқымбеков Қазақ хандығының 550 жылдығын атап өту айбынды хандарымыз мен батыр-билеріміздің алдындағы қасиетті парызымызды өтеу болып саналатынын жаза келіп, сол үшін Президентке рахмет айтады.
Автор өз хатында Қазыбек бидің «Ханның қайраны шексіз, ердің қайраты шексіз» деген даналық сөзіне сүйене отырып, Қазақстан Президентінің де қайраны шексіз екендігіне көзі жеткенін айтады. Соның айғағы ретінде оның үш бірдей ілкімді ісіне назар аударады.
«Елбасымыздың нұрлы жолы нарық заманында қазақ халқының ақ жолы, адастырмайтын тура жолы, бағдаршамы болды. Тәуелсіздігімізді сақтауға жетелеген сара жолда нешеме асулардан өттік, қиындыққа тірелгенде ақыл тауып, елімізді әлемдегі алдыңғы қатарлы 50 мемлекеттің деңгейіне көтердіңіз», – дейді хат иесі.
А.Тоқымбеков сондай-ақ Елбасы мемлекет басқару шеберлігін көрсетіп қана қоймай, халықаралық дәрежедегі ұлттық кадрлар шоғырын тәрбиелеп, қалыптастырғанын да атап өткен.
Сонымен қатар ол Қазақстанның бұл күнде Алатау баурайында бір астанасы, Сарыарқада бас Астанасы бар екендігіне тоқталады.
«Осының барлығы Елбасымыздың қайраны мен ерлігінің, батырлығының шексіздігі емес пе?!» – делінген хатта.
Соңында автор Қазақстан Президентіне зор денсаулық және табыс тілеген.
/// 
Н.Нығматулин 25 сәуірде А.Дауылбаевтың басқа жұмысқа ауысуына байланысты Мемлекет басшысының жарлығымен Бас прокурор лауазымынан босатылғанын, соған орай Қазақстан Президенті ҚР Конституциясына сәйкес ведомствоның жаңа басшысының кандидатурасын келісу үшін Парламент Сенатына ұсынатынын атап өтті.
Осыған байланысты Президент Әкімшілігі Басшысы Мемлекет басшысының ұсынымын оқып, Ж.Асановтың жұмыс тәжірибесі мол екенін, прокуратура органдарының барлық деңгейіндегі лауазымдарында болғанын, Президент Әкімшілігінде және Әділет министрлігінде қызмет атқарғанын атап өтті. Мәжілістегі заң шығару жұмысынан тәжірибесі бар екенін және соңғы үш жарым жылда Бас прокурордың орынбасары болғанын айтты.
Ж.Асановтың кандидатурасы Сенат депутаттарының басым көпшілігінің дауысымен бекітілді. 
/// 
Фильм 1984 жыл мен 1991 жыл аралығындағы кезеңді қамтиды. Туынды жаңа тәуелсіз мемлекеттердің құрылуы, соның ішінде Қазақстан Республикасы туралы баяндайды.
Бұдан бөлек, картина Қазақстанның Тұңғыш Президентінің елді реформалаудағы рөлі, сондай-ақ оның бүгінде жаһандық ауқымдағы жобаларға айналған бастамалары жөнінде әңгімелейді.
Фильм режиссері – РФ Мемлекеттік сыйлығының лауреаты, Ресейдің халық әртісі Сергей Снежкин. Фильм Алматыда және Алматы облысында, Астанада, Қарағандыда, Мәскеу мен Санкт-Петербургте түсірілген. Картинаны сомдау жұмысына жалпы саны 10 мыңға жуық адам қатысқан.
«Жұлдыздар тоғысқанда» картинасы 2016 жылғы 28 сәуірде жалпыұлттық прокатқа шығарылады.

///Мемлекет басшысы осы саябақтағы 1945 жылы атом бомбасынан құрбан болғандарды еске алуға арналған Кенотафқа гүл шоғын қою рәсіміне қатысты.
Сондай-ақ, Қазақстан Президенті Бейбітшілік мемориалды музейінің экспозициясын аралап көрді.






///Ресей Федерациясы, Татарстан Республикасы, Набережные Челны қаласы
Мемлекет басшысы Татарстанның республикалық маңызы бар қаласы Набережные Челны шаһарына барып, Ресейдің ірі автомобиль корпорациясы – «КАМАЗ» компаниялар тобының өндірісімен танысты.
«КАМАЗ» әлемдегі ауыр жүк көліктерін шығаратын жетекші компаниялардың жиырмалығына кіреді. Оның өндірістік қуаты жылына 71 мың машина шығаруға мүмкіндік береді.

Алыс-жақын шетелдерге көлік экспорттайтын бұл компанияның басшылығының айтуынша, Қазақстанның автомобиль нарығы өте маңызды бағыт. Былтырғы жылдың қорытындысы бойынша еліміздегі жаңа жүк көліктері нарығындағы «Камаздың» үлесі 42 пайыз болған. Аталған компания Қазақстанда бірнеше жобаны қолға алған. Соның бірі – Қостанай қаласының индустриялық аймағындағы шойын құю өндірісін іске асыратын «KamLitKZ» зауытының құрылысы. Өндірісті 2024 жылдың екінші жартыжылдығында іске қосу жоспарланып отыр. Дәл осы индустриялық аймақта көліктің құрал-саймандарын шығаратын зауыт салынып жатыр.
Компания басшылығының айтуынша, Қазақстанда алдағы уақытта «КАМАЗ» көлігіне қажетті қосалқы бөлшектер шығарылмақ.

Мемлекет басшысы «КАМАЗ» компаниясының зауыттарында тәжірибе алмасып жүрген қазақстандық мамандармен әңгімелесті. Осындай мүмкіндік туғызғаны үшін жұмысшы жастар Қазақстан Президентіне алғыс айтты. Тәжірибе жинау мақсатымен екі айға келген жұмысшылар Қостанайда ашылатын зауытта жұмыс істейтін болады.
– Бұл – экономикамызға тың серпін беретін маңызды жоба. Сіздердің қажетті білім алып, тәжірибе жинағандарыңыз өте құптарлық жайт, – деді Мемлекет басшысы.
Бұдан кейін Қасым-Жомарт Тоқаев экономиканың негізгі драйвері саналатын мұнай өңдеу, машина жасау салаларына арналған және Татарстаннан шығатын өзге де өнімдер қойылған көрмені аралап көрді.















///Мемлекет басшысы Кемерово қаласының сауда және ойын-сауық орталығындағы өрт салдарынан көп адамның қаза тапқаны туралы хабарды зор күйзеліспен қабылдады.
«Қазақстан халқының және жеке өзімнің атымнан қаза болғандардың туыстары мен жақындарының қайғысына ортақ екенімді жеткізуіңізді сұраймын.
Зардап шеккендердің тезірек сауығып, отбасыларына оралуына тілектестік білдіремін», – делінген жеделхатта.
/// 
Ө.Шөкеев Қордың қазіргі қызметі мен негізгі бағдарламаларды жүзеге асыру барысы, сондай-ақ алдағы кезеңге арналған жоспарлары туралы баяндады.
Мемлекет басшысы қазіргі экономикалық жағдайда Қордың тиімді әрі орнықты жұмыс істеуі маңызды екенін айтты.
– Еліміздің экспорттық тауарларына баға төмендеген кезеңде жұмыс орындарының сақталуын қамтамасыз еткен жөн. Осы орайда жоспарланған жекешелендіру, активтерді қайта құрылымдау бағдарламаларын, шығыстарды қысқартуды және табысты ұлғайтуды қамтитын шараларды сапалы жүзеге асыруды жалғастыру  маңызды болып отыр, – деді Нұрсұлтан Назарбаев.
Қазақстан Президенті Қордың 2015 жылға арналған жұмыс жоспарын қайта қарауды, сондай-ақ дағдарысқа қарсы арнайы бағдарламалар әзірлеуді тапсырды.
Ө.Шөкеев шығыстарды қысқартуға бағытталған, стратегиялық маңызы төмен бірқатар инвестициялық жобаларды тоқтатуды қамтитын шаралар туралы айтты.
– Биыл біз өнімдеріміздің өзіндік құнын 7,8 пайызға, барлық ағымдағы және әкімшілік шығындарды 20 пайызға, сондай-ақ инвестициялық бағдарламаларды 18 пайызға төмендетуді жоспарладық, – деді басқарма төрағасы.
Мемлекет басшысы кездесу қорытындысы бойынша бірқатар нақты тапсырмалар берді. 


///Мемлекет басшысы Қасым-Жомарт Тоқаев «Бірге Жасыл Қазақстан» шарасының аясында Ботаникалық бақта ағаш отырғызып, сенбілікке қатысушылармен сұхбаттасты.
Шараға Премьер-Министр Асқар Мамин, Үкімет мүшелері, Нұр-Сұлтан қаласының әкімі Алтай Көлгінов, спортшылар мен оқушылар қатысты.
Көгалдандыруға арналған сенбілік барысында Ботаникалық бақта 300 көшет отырғызылды. Жалпы бүгін Елорда көшелері мен саябақтарында 5 мың ағаш егіліп, қала ажарын арттыра түспек. Сонымен қатар биыл күзде «Экологиялық сағат» шарасының шеңберінде еліміз бойынша қосымша 1 миллионға жуық көшет егіледі.





///Қасым-Жомарт Тоқаев Логар провинциясының Пули-Алам қаласында және ел астанасы Кабулда болған террористік шабуылдардың салдарынан көптеген адамның, әсіресе, бейкүнә балалардың қаза тапқаны туралы ақпаратты зор күйзеліспен қабыл алды.
– Сіздің еліңіздің және бүкіл халықаралық қауымдастықтың осы жантүршігерлік қылмысты батыл айыптауына қосыламын. Қазақстан осындай қиын-қыстау сәтте ауған халқымен бірге екенін растайды. Қазақстан халқының және жеке өз атымнан қаза тапқандардың отбасыларына қайғысына ортақтасып көңіл айтамын. Сондай-ақ жарақат алған азаматтардың тезірек сауығып кетуіне тілектеспін, – делінген жеделхатта.
///
	 

	Кездесуде екіжақты қарым-қатынастарды әрі қарай дамытудың перспективалары және Г.Бердімұхамедовтың Қазақстанға 2013 жылғы мемлекеттік сапарының қорытындысы бойынша қол жеткен уағдаластықтарды жүзеге асыру барысы талқыланды. Сонымен қатар, халықаралық күн тәртібіндегі өзекті мәселелер жөнінде пікір алмасылды.

	Мемлекет басшылары сауда-экономикалық, мұнай және газ, көлік-транзиттік, мәдени-гуманитарлық салалардағы өзара іс-қимылды нығайту мәселелерін, сондай-ақ шекара маңындағы ынтымақтастықтың негізгі аспектілерін қарады.

	Президенттер екі елдің сауда-экономикалық әлеуеті толық пайдаланылмай отырғанын, соған байланысты өзара тауар айналымын ұлғайту жөніндегі жұмыстарды жандандыру қажеттігін айтты.

	 Нұрсұлтан Назарбаев пен Гурбангулы Бердімұхамедов таяуда құрылысы аяқталатын «Қазақстан-Түрікменстан-Иран» теміржол магистралі үш елдің жүк тасымалын оңтүстік және солтүстік бағыттарда ұлғайтуға мүмкіндік беретініне сенім білдірді.

	
	 

	
	 


/// 
Құрметті қазақстандықтар!
Сіздерді Отан қорғаушы күнімен шын жүректен құттықтаймын!
Біз бұл күні Қарулы Күштеріміздің ардагерлеріне және еліміздің егемендігі мен ұлттық мүддесін қорғап тұрған, антына адал әскери қызметшілерге құрмет көрсетеміз.
Қазақстан жер жүзіне қашанда бейбітшілікті жақтайтын және жауапкершілігі жоғары мемлекет ретінде танымал. Сондай-ақ, экономикалық, гуманитарлық мүмкіндіктері ғана емес, әскери әлеуеті де мықты елге айналдық. 
Тұңғыш Президент, Елбасы Нұрсұлтан Әбішұлы Назарбаевтың орасан еңбегінің арқасында заманауи қару-жарақпен және жаңа техникамен жабдықталған қуатты армия жасақталды. Қарулы Күштеріміздің барлық құрылымында қызмет ететін сарбаздар мен сардарлардың жауынгерлік рухы, отаншылдығы, әскери дайындығы және кәсіби машығы еліміздің қорғаныс қабілетінің жоғары болуын қамтамасыз етеді. 
Мемлекет туған жері үшін аянбай еңбек етіп, әскери қызметке бүкіл ғұмырын арнаған отансүйгіш перзенттерін жан-жақты қолдауға айрықша мән береді. Біздің міндетіміз – жаңа геосаяси ахуалға сай еліміздің қорғаныс қабілетін одан әрі нығайта түсу. 
Армия – мемлекеттігіміздің мызғымас тірегі, Тәуелсіздігіміздің кепілі. Қазақстан Республикасының әскери қызметшілеріне халқымыздың қауіпсіздігі мен бейбіт өмірі жолындағы мінсіз қызметі үшін ризашылығымды білдіремін.
/// 
Қазақстан Президенті Сочи қаласына келді. Сапар аясында Елбасы Қазақстан мен Ресейдің XII өңіраралық ынтымақтастық форумына қатысады. Форумның негізгі тақырыбы – агроөнеркәсіп кешені саласындағы ынтымақтастық және азық-түлік қауіпсіздігін қамтамасыз ету.
Сонымен қатар, Ресей Президенті В.Путинмен, сондай-ақ Свердлов облысының және Урал федералдық университетінің басшылығымен кездесулер жоспарланған. 

///Мемлекет басшылары бір-бірін Жеңістің 76 жылдығымен құттықтады.
Қасым-Жомарт Тоқаев пен Владимир Путин Қазақстан мен Ресей арасындағы стратегиялық серіктестік пен одақтастық қатынастардың дәйекті дамып келе жатқанын жақсы бағалады.
Сонымен қатар Еуразиялық экономикалық одақ аясындағы ықпалдастыққа және биылғы 21 мамырда өтетін Жоғары экономикалық кеңестің отырысына баса мән берілді.
Бұдан бөлек тараптар екі ел үкіметтерінің сауда-экономикалық ынтымақтастықты дамыту жөніндегі табысты жұмыстарын атап өтті. Бұл бағытта қазірдің өзінде айтарлықтай нәтижелерге қол жеткізілген.
///Қарсы алу рәсімінен соң Нұрсұлтан Назарбаев Абу-Дабидің тақ мұрагері, Біріккен Араб Әмірліктері Қарулы күштерінің Жоғарғы Бас қолбасшысының орынбасары, шейх Мұхаммед бен Заид Әл Наһаянмен кеңейтілген құрамда келіссөз жүргізді.
Қазақстан Президенті қонақжайлық көрсеткені үшін Мұхаммед бен Заид Әл Наһаянға ризашылық білдірді.
– Менің ресми сапарымның Біріккен Араб Әмірліктерінің негізін қалаған шейх Заид бен Сұлтан Әл Наһаянның 100 жылдығымен тұспа-тұс келуінің символдық мәні бар. Мен үшін Сіздің әкеңізбен таныс болғаным – зор мәртебе, – деді Мемлекет басшысы.
Нұрсұлтан Назарбаев бауырластық қарым-қатынастар мен табысты кездесулер екі ел арасындағы байланыстардың дамуына тың серпін беретінін атап өтті.
– Өзара уағдаластықтарды іске асырудың арқасында тек 2017 жылы сауда-саттық көлемі 2 есе өсіп, 374 миллион доллардан 643 миллион долларға дейін жетті. Ал 2015 жылдан бастап бұл көрсеткіш 6 есе артты, – деді Қазақстан Президенті.
Нұрсұлтан Назарбаев визасыз режім енгізу екі ел арасындағы қарым-қатынастарға оң әсер ететініне назар аударып, тараптар инвестицияларды қорғау, ғарыш технологиялары, су энергетикасы, мұнай химиясы, ауыл шаруашылығы және цифрландыру салаларындағы ынтымақтастықты әрі қарай ілгерілетуге мүдделі екенін атап өтті.
Соңында Қазақстан Президенті Біріккен Араб Әмірліктерінің Президенті шейх Халифа бен Заид Әл Наһаянға деген ниеттестігін білдіріп, тақ мұрагері Мұхаммед бен Заид Әл Наһаянды Қазақстанға ресми сапармен келуге шақырды.
Мұхаммед бен Заид Әл Наһаян ресми сапармен келгені үшін Нұрсұлтан Назарбаевқа алғыс айтты.
– Халқымның және жеке өзімнің атынан Сізге Біріккен Араб Әмірліктері жеріне келгеніңіз үшін ризашылық білдіремін. Сапарыңыз сәтті болады деп сенемін. Біз бүгін бірқатар маңызды екіжақты құжаттарға қол қоямыз. Жан-жақты ынтымақтастыққа дайын екенімізді айтқым келеді, – деді Мұхаммед бен Заид Әл Наһаян.       
***
Ресми сапар барысында тараптар арасында мынадай құжаттарға қол қойылды:
– Қазақстан Республикасының Үкіметі мен Біріккен Араб Әмірліктерінің Үкіметі арасындағы Инвестицияларды көтермелеу және өзара қорғау туралы келісім;
– Атырау облысында интеграцияланған газ-химия кешенін (полиэтилен өндірісі) салуға қатысты ынтымақтастықтың негізгі шарттары туралы меморандум;
– Атырау облысындағы полипропилен өндіретін зауыт жұмысына қатысу үлесін сатып алуға байланысты өзара түсіністік туралы меморандум;
– «Ақтау теңіз порты» арнайы экономикалық аймағы акционерлік қоғамының 49% акциясын сатып алудың негізгі қағидаттары туралы негіздемелік келісім;
– «DP World» компаниясының «Қорғас – Шығыс қақпасы» арнайы экономикалық аймағының басқарушы компаниясы» акционерлік қоғамының капиталына қатысуының негізгі қағидаттары туралы негіздемелік келісім;
– Дубайдағы «ЭКСПО-2020» дүниежүзілік көрмесіне қатысу туралы шарт.





///Қасым-Жомарт Тоқаев EXPO-2017 көрмесіне және АХҚО басқару жөніндегі кеңестің жұмысына белсенді қатысқаны үшін Citigroup басшылығына ризашылық білдірді. Қазақстан Президенті банктің Қазақстанға инвестиция тарту және инновациялық жобаларды жүзеге асыру ісіндегі үлесін жоғары бағалады.
– Біз еліміздің орнықты экономикалық дамуын қамтамасыз етуді қалаймыз және экономиканы әртараптандырып жатырмыз. Бұл оңай міндет емес. Оның барлық қиындығын түсінеміз. Citigroup компаниясымен осы бағыттағы тығыз ынтымақтастығымызды жалғастыра бергіміз келеді, – деді Мемлекет басшысы.
Джули Монако Қасым-Жомарт Тоқаевты Президент лауазымына сайлануымен құттықтап, Қазақстан Citigroup компаниясының маңызды серіктесі екенін атап өтті. 



///Мемлекет басшысы жапондық сауда компаниясының табысты қызмет атқарып жатқанын атап өтіп, Шетелдік инвесторлар кеңесінің пленарлық отырысына қатысатынына ризашылығын білдірді. 
– Біздің Жапониямен атом энергиясын бейбіт мақсатта пайдалану жөніндегі ынтымақтастығымызға биыл 25 жыл толды. Біз осы аралықта қарым-қатынастарды жан-жақты кеңейтіп әрі нығайта алдық. Соның ішінде, екіжақты тиімді сауда-экономикалық байланысымыз артты. «Марубени» компаниясы Қазақстан нарығында 1993 жылдан бері табысты жұмыс істеп келеді, – деді Қасым-Жомарт Тоқаев.
Шигеру Ямазоэ Қазақстан мен Жапония арасындағы қарым-қатынастардың негізін салған ҚР Тұңғыш Президенті Нұрсұлтан Назарбаевтың еңбегін ерекше атап өтіп, Мемлекет басшысы Қасым-Жомарт Тоқаевтың барлық саладағы екіжақты ынтымақтастықты одан әрі жалғастыратынына сенім білдірді.
– Біз 30 жылға жуық Қазақстан нарығында жұмыс істеп келеміз. Осы аралықта біз инфрақұрылым, энергетика, көлік салаларына араласып, Нұр-Сұлтан қаласының әуежай құрылысына да қатыстық. Сонымен қатар, біз 2007 жылдан бері екі ел достығының символы іспеттес – «Хорасан» жобасына да қатысып келеміз, – деді Шигеру Ямазоэ.

///
	 

	Негізгі тақырыбы туризм саласын дамыту мәселесі болған саммитке сонымен қатар Әзербайжан Республикасының Президенті Ильхам Әлиев, Қырғыз Республикасының Президенті Алмазбек Атамбаев, Түркия Республикасының Президенті Абдуллаһ Гүл және Түрікменстан Президенті Гурбангулы Бердімұхамедов қатысты.

	Қазақстан Президенті өз сөзінде Түркі кеңесі халықаралық ұйым ретінде нақты нәтижелерге қол жеткізгенін және барлық мүше-мемлекеттердің игілігі үшін оның жұмысын одан әрі күшейту қажеттігін айтты.

	Нұрсұлтан Назарбаев түркі әлемінің дамуына серпін беруге  тиіс төрт бағытқа назар аударды. Соның біріншісі ретінде Қазақстан Президенті түркітілдес елдердің экономикалық әлеуетін ашу мәселесін атап өтті.

	– Тәуелсіз алты мемлекеттің ішкі жалпы өнімінің жиынтық көлемі 1 триллион 200 миллиард доллардан асады. Сөйте тұра Қазақстанның сыртқы сауда айналымында 5 елдің үлесі небәрі 6% ғана. Сондықтан бізге ортақ экономикалық әлеуетімізді барынша нығайтқан жөн, – деді Нұрсұлтан Назарбаев.

	 Мемлекет басшысы Түркі әлеміне жаңа жобалар ұсынатын көлік мүмкіндіктерін пайдаланудың маңыздылығына да тоқталды.

	– «Батыс Еуропа – Батыс Қытай» автомагистралінің Қазақстандағы бөлігінің құрылысы аяқталуда. Осы жылдың соңында Түрікменстан мен Иранға қатынайтын теміржол құрылысы бітеді, ол Парсы шығанағына жол ашады. Келесі жылы Қытайдан Каспийге дейін біздің еліміздің аумағы арқылы өтетін теміржол құрылысын аяқтау көзделген. Біз Ақтау портының қуатын арттыруды да жоспарлап отырмыз. Осыған байланысты Ақтау, Баку және Самсун порттары арасындағы ынтымақтастықты дамыту маңызды, – деді Қазақстан Президенті.

	Нұрсұлтан Назарбаев Еуразиялық экономикалық одақтың құрылуы жаңа перспективаларға жол ашып, соның арқасында түркітілдес мемлекеттердің іскер топтары Қазақстанда бірлескен кәсіпорындар құру арқылы 170 миллиондық нарыққа шыға алатынын айтты.

	Қазақстан Президенті түркі әлеміне туристерді тарту осы елдердің әлеуметтік-экономикалық дамуына оң ықпалын тигізетіндігіне назар аударды.

	– Түркі дүниесінде әлемдік қоғамдастықтың зор қызығушылығын тудыратын табиғи нысандар мен тарихи орындар жеткілікті. Бізге осы салада бірлесіп туризм инфрақұрылымын  жаңғырту қажет, – деді Нұрсұлтан Назарбаев.

	Мемлекет басшысы түркі әлемінде туризмді дамыту үшін бірлесе отырып туристік өнім әзірлеп, Ұлы Жібек жолы брендін пайдалануды ұсынды.

	Бұдан бөлек, Нұрсұлтан Назарбаев ТҮРКСОЙ, Түркі академиясы, Түркі мәдениеті мен мұрасы қоры тәрізді құрылымдардың маңыздылығын атай келе, дәстүрлі мәдени-гуманитарлық байланыстарды одан әрі нығайту қажеттігін айтты.

	– Түркі академиясы ортақ құндылықтарымыз бен мұраларымызды зерделеу ісінде көп нәрсе жасай алады. Түркі халықтарының мәдениеті мен өнерін насихаттауда ТүркСОЙ-дың атқаратын рөлі зор. Оның белсенді қызметі бірлігімізді нығайтып, мәдени байланыстарды кеңейтуге ықпал етуде, – деді Қазақстан Президенті.

	Нұрсұлтан Назарбаев ТҮРКСОЙ және Түркі кеңесі сияқты ұйымдардағы жұмыс істеу үшін  ұйымға мүше-мемлекеттердің университеттерінде жас мамандарды даярлау қажеттігіне тоқталды. Сондай-ақ, ол Түркі академиясына түркі әлемі елдерінің интеграциялану жолдарын айқындау үшін бағдарлама әзірлеуге тапсырма беруді ұсынды.

	Соңында Нұрсұлтан Назарбаев Түркі кеңесінің келесі тақырыбына қатысты ұсыныс енгізді. Бұл орайда ол мүше-мемлекеттерде ақпараттық кеңістікті және бәсекеге қабілетті бұқаралық ақпарат құралдарын дамытудың маңыздылығына тоқталды. 

	Мемлекет басшысы халықаралық қоғамдастыққа түркі әлемін танытатын телеарна ашу мүмкіндігін қарастыруды ұсынды.

	Түркітілдес мемлекеттер ынтымақтастығы кеңесінің саммитінде сөз сөйлеушілер бұл жиын туризмді дамытуға, сондай-ақ осы сала бойынша елдер арасындағы өзара іс-қимылға қосымша серпін бере алатынын айтты.

	Сондай-ақ, ынтымақтастықтың өзге де негізгі бағыттарын дамыту үшін осындай басқосулар өткізудің маңыздылығы аталды.

	Отырыс соңында Түркітілдес мемлекеттер ынтымақтастығы кеңесі Төртінші саммитінің декларациясына қол қою рәсімі болды.

	 

	
	 




///Мемлекет басшысы Білім және ғылым министрі Асхат Аймағамбетовті қабылдап, ведомствоның қазіргі жұмыстары мен алдағы жоспарлары туралы ақпаратпен танысты.
Қасым-Жомарт Тоқаев білім бағдарламалары мен оқыту деңгейі заман талабына сай келмейтін жоғары оқу орындарының лицензияларын өздігінен қайтарып алу мәселесінде министрлікті қолдады және аталған мәселе бойынша заңнамалық деңгейде тиісті нормативтік-құқықтық база әзірлеуді тапсырды.
Сонымен қатар Президент министрлікке 12 жылдық оқу мерзіміне қажетті инфрақұрылымды, бағдарламалар мен жалпы білім жүйесін дайындауға басымдық бере отырып, жүйелі түрде, асықпай көшу керектігі жөнінде тапсырма берді.
Республикалық бюджеттің орындалуын бақылау жөніндегі есеп комитетінің төрағасы Наталья Годунова Қасым-Жомарт Тоқаевқа Қазақстан халқына арналған Жолдауындағы берілген тапсырмалардың орындалу барысын баяндады.
Президент квазимемлекеттік сектор жұмысының тиімділігі жайындағы талдау нәтижелерімен танысты. Н.Годунова бірқатар өңірдегі, атап айтқанда, Шығыс Қазақстан, Қостанай облыстары мен Алматы қаласына, сондай-ақ, жекелеген мемлекеттік органдарға жүргізілген аудит барысы жөнінде мәлімет берді. Кездесу қорытындысы бойынша Мемлекет басшысы бірқатар нақты тапсырма берді.
///Мемлекет басшысы Қасым-Жомарт Тоқаев Қазан қаласындағы гимназияда ресейлік оқушылардың қаза табуына байланысты Ресей Федерациясының Президенті Владимир Путинге көңіл айтты.
– Осынау қиын-қыстау сәтте балалары қайтыс болған отбасылардың ауыр қайғысына ортақтасып, көңіл айтамын, – делінген жеделхатта.
///Қазақстан Президенті 9-11 қарашада мемлекеттік сапармен Корея Республикасында болады.
Сеул қаласында Корея Республикасының Президенті Пак Кын Хемен және іскер топтар өкілдерімен кездесу өтеді деп жоспарлануда.
///Мемлекет басшысы Қасым-Жомарт Тоқаев Қазан қаласындағы гимназияда ресейлік оқушылардың қаза табуына байланысты Ресей Федерациясының Президенті Владимир Путинге көңіл айтты.
– Осынау қиын-қыстау сәтте балалары қайтыс болған отбасылардың ауыр қайғысына ортақтасып, көңіл айтамын, – делінген жеделхатта.
/// 
Н.Нығматулин 25 сәуірде А.Дауылбаевтың басқа жұмысқа ауысуына байланысты Мемлекет басшысының жарлығымен Бас прокурор лауазымынан босатылғанын, соған орай Қазақстан Президенті ҚР Конституциясына сәйкес ведомствоның жаңа басшысының кандидатурасын келісу үшін Парламент Сенатына ұсынатынын атап өтті.
Осыған байланысты Президент Әкімшілігі Басшысы Мемлекет басшысының ұсынымын оқып, Ж.Асановтың жұмыс тәжірибесі мол екенін, прокуратура органдарының барлық деңгейіндегі лауазымдарында болғанын, Президент Әкімшілігінде және Әділет министрлігінде қызмет атқарғанын атап өтті. Мәжілістегі заң шығару жұмысынан тәжірибесі бар екенін және соңғы үш жарым жылда Бас прокурордың орынбасары болғанын айтты.
Ж.Асановтың кандидатурасы Сенат депутаттарының басым көпшілігінің дауысымен бекітілді. 
///Мемлекет басшысына инфляцияны болдырмау жөніндегі ақша-кредит саясатының іске асырылу барысы, сондай-ақ сыртқы және ішкі секторлардағы негізгі тәуекел-қатерлерді ескере отырып, бағаның өсуін тұрақтандыруға бағытталған Ұлттық банктің жоспары жөнінде баяндалды.
Президентке валюта және ақша нарықтарындағы ахуал, елдің алтынвалюта резервтерінің жай-күйі, сондай-ақ былтырғы төлем теңгерімін алдын ала бағалау туралы есеп берілді.
Ғалымжан Пірматов Ұлттық банктің негізгі мандаты саналатын қаржы және баға тұрақтылығын қамтамасыз етуге бағытталған ақша-кредит саясатының тиімділігін одан әрі арттыру жөніндегі пайымы мен жоспарын ұсынды.
Президент Ұлттық банктің 2022 жылға арналған жоспарымен танысқаннан кейін бірқатар нақты тапсырма берді.
///
	 

	Кездесуге Президент Әкімшілігінің Басшысы К.Мәсімов пен Президент Әкімшілігі Басшысының орынбасары Б.Сұлтанов қатысты.

	Кездесу барысында Премьер-Министр еліміздің әлеуметтік-экономикалық дамуының негізгі көрсеткіштері мен экономиканың өсу қарқынын ұстап тұру жөнінде қабылданған шаралар туралы баяндады.

	- Өткен жылы елдің жалпы ішкі өнімнің номинальды көлемі жоспарланғаннан 1,4 трлн. теңгеге төмен болды. Сөйтіп, экономикалық өсім күтілген 6 пайыздың орнына 5 пайызды құрады. Соның өзінде, біз бұл жаман көрсеткіш емес деп санаймыз. Сонымен қатар, металлургия мен тау-кен металлургия салаларының негізгі экспорттық өнімдеріне сұраныстың азаюы мен әлемдік бағаның төмендеуі жалпы ішкі өнімнің өсу қарқынының төмендеуінен және республикалық бюджеттің түсімдерінен де байқалды. Осындай нәтижелерді есепке ала отырып, біз бюджетке түзетулер енгізуді жоспарлаудамыз. Өйткені күткеніміздей, биыл ол 495 миллиардтай теңгені жеткізе алмай отыр. Сонымен бірге, түсімдерді ұлғайту жөнінде жұмыс жүргізілуде және жағдайды түзету үшін қажетті шаралар қабылданатын болады, - деді С.Ахметов.

	Нұрсұлтан Назарбаев бюджеттің кіріс бөлігінің көрсеткіштерін оның теңдестірілуі мен тиімділігі мақсатында анықтау қажеттігін атап өтті.

	Мемлекет басшысы кездесу қорытындысы бойынша қаралған мәселелер жөнінде бірқатар нақты тапсырмалар берді.    
///Қасым-Жомарт Тоқаевқа Ақтоғай кен байыту комбинаты құрылысының екінші кезеңі туралы ақпарат берілді. Заманауи және цифрлық технологиялар қолданылатын нысан пайдалануға берілгеннен кейін,  ол әлемдегі мыс концентратын өндіретін ірі кәсіпорындардың қатарына қосылуға мүмкіндік алады. Жобаға 1,2 миллиард АҚШ доллары көлемінде инвестиция салынады. Мұнда қосымша 1200 жаңа жұмыс орны ашылады.
Президент комбинаттың құрылысын аяқтап, Тәуелсіздік күні қарсаңында іске қосуды тапсырды. Олег Новачук компания қызметкерлері Мемлекет басшысының тапсырмасын барынша қысқа мерзімде орындап, жоспарға сәйкес өнім өндіре бастайтынын айтты.
Қасым-Жомарт Тоқаевқа жұмысшыларға жасалып жатқан жағдай жайында, атап айтқанда, оларды баспанамен, азық-түлікпен қамтамасыз ету, бос уақыттарын тиімді өткізуді ұйымдастыру туралы баяндалды.
///
	 

	Бүгін Мемлекет басшысы қаладағы бірқатар нысандарды аралайды, ал ертең Қазақстан мен Ресей өңіраралық ынтымақтастығының IX форумының пленарлық отырысына қатысады.
///Қазақстан Президенті – Қарулы Күштердің Жоғарғы Бас қолбасшысы Қасым-Жомарт Тоқаев Қорғаныс министрінің Қазақстан әскерінің қазіргі ахуалы мен даму перспективалары туралы есебін тыңдады.
Нұрлан Ермекбаев Мемлекет басшысына Арыс қаласындағы төтенше жағдайдың салдарын жою туралы баяндады. Әскери ведомство басшысының айтуынша, еліміздегі барлық оқ-дәрі қоймаларына тексеру жүргізілген. Нәтижесінде аталған нысандарды қажетті қауіпсіздік деңгейіне жеткізу және оңтайландыру жоспары дайындалған.
Қорғаныс министрі ведомствоның орталық аппаратының қызметіне функционалды талдау жүргізудің бірінші кезеңі туралы есеп берді. Оның айтуынша, атқарылған жұмыстардың нәтижесінде министрліктің, бас штабтың және әскери басқарманың жергілікті органдарының 300-ден аса штаттық бірлігі оңтайландырылды. Соның есебінен 2020 жылдан бастап жыл сайынғы үнем 450 миллион теңгеден асатын болады. Бұл қаржы әскери құрамды материалдық тұрғыдан ынталандыруға бағытталады.
Сонымен қатар Нұрлан Ермекбаев Қасым-Жомарт Тоқаевқа кезекті әскер қатарына шақыру науқанының қорытындылары, қысқы оқыту маусымына дайындық және әскери техникаларды қысқы режимге көшіру жөнінде мәлімет берді. Бұдан бөлек әуе қорғанысы мен әскери-теңіз күштерін дамыту, Ұлы Отан соғысындағы Жеңістің 75 жылдығына арналған әскери шеруге дайындық, сондай-ақ, әскери қызметшілерді әлеуметтік тұрғыдан қорғау мәселелері қозғалды.
Кездесу соңында Қасым-Жомарт Тоқаев еліміздің Қарулы Күштерін қазіргі заман талабына сай жасақтауға қатысты бірқатар нақты тапсырма берді.
/// 
Кеңес барысында өңірлік және әлемдік нарықтардағы жағдайға байланысты ел экономикасы мен қаржы саласындағы ахуал қаралды.
Мемлекет басшысы халықаралық экономикадағы қазіргі жағымсыз құбылыстар 2007-2009 жылдардағы жаһандық қаржы-экономикалық дағдарыстың салдары екеніне тоқталды.
– Дағдарыстың көрінісі еліміздің экспорттық тауарларының, әсіресе соңғы жарты жылда құны барреліне 50 доллардан түсіп кеткен мұнай бағасының төмендеуінен байқалды. Ел бюджетіне қаражат түсімін қамтамасыз етіп отырған түсті және қара металлургия өнімдерінің де бағасы төмендеді. Сонымен қатар, Украинадағы ахуал және соған байланысты Ресейге қатысты санкциялар, ресейлік рубльдің қазіргі жағдайы ықпал етіп отыр. Сондықтан біз ахуалды бақылап отыруға және тиісті шаралар қабылдауға тиіспіз, – деді Қазақстан Президенті.
Нұрсұлтан Назарбаев өткен жыл соңында Үкіметке оқиғаның түрліше нұсқада өрбуінің сценарийлерін әзірлеуді тапсырғанын, ондағы басты міндет экономиканың өсім қарқынын төмендетпеу және негізгі әлеуметтік төлемдерді сақтау екенін еске салды.
– Бюджеттің күрт қысқаруы себепті Үкіметке оның бірқатар өлшемдерін қайта қарауға тура келеді. Біз бюджетке бір рет өзгеріс енгіздік, қажет болған жағдайда мұны тағы жасау керек. Барлық нәрседе үнемдеуге кіріскенімізді халыққа нақты түсіндіру керек. Тәуелсіздік жылдарында біз 700-ден астам мектеп және сонша аурухана салдық. Қазір жүріп жатқан құрылысты аяқтап, бірқатар инвестициялық құрылыс жобаларына қоса жаңа нысандарды тоқтату керек. Бұл жұмыстар дағдарыс аяқталған соң жалғастырылатын болады, – деді Мемлекет басшысы.
Қазақстан Президенті жағдай осылай өрбитінін еліміздің болжағанын және жағымсыз құбылыстарды еңсеру үшін тиісті шаралар әзірленгенін айтты.
– «Нұрлы жол» бағдарламасы елдің инфрақұрылымдық дамуын қамтамасыз етуге, жұмыс орындарын құруға бағытталған, оның бүкіл экономикаға мультипликативтік әсері болады. Сонымен қатар, индустриялық-инновациялық даму бағдарламасы аясында 75 нысан іске қосылуы тиіс, олардың негізінде 7500 жаңа жұмыс орны құрылады, – деді Нұрсұлтан Назарбаев.
Мемлекет басшысы қаражатты тиімді жұмсамау оқиғаларының байқалып отырғанын, мұны болдырмау қажеттігін айтты.
– Атаулы әлеуметтік көмек, көпбалалылар мен тұрмысы төмендерге арналған жәрдемақы бақуатты адамдарға берілмеуі керек. Басты міндет – дағдарыстан қарапайым адамдардың жапа шекпеуін қамтамасыз ету. Мемлекет сауын сиыр емес, – деді Мемлекет басшысы.
Нұрсұлтан Назарбаев Қазақстанда күрделі үрдістерді еңсеруге мүмкіндік беретін қажетті резервтің бәрі бар екенін атап өтті.
– Барлық қиындықтарға қарамастан, біз 2014 жылды 4,3 пайыздық өсіммен аяқтадық. Бұл қазіргі жағдайда жаман көрсеткіш емес деп ойлаймын. Ресейдегі және Еуропадағы ахуалдың өрбуін де бақылап отыру қажет. Халық табысының төмендеуі, көрші мемлекеттердегі әлеуметтік шиеленістің күшеюі бізге де әсер етуі мүмкін. Біз бұған жол бермеуге тиіспіз. Жылдың негізгі қорытындыларын біз Үкіметтің кеңейтілген отырысында шығарамыз. Ол кезге қарай Үкіметте ахуалдың өрістеуінің барлық ықтимал жағдайына арналған нақты жоспар дайын болуы тиіс, – деді Қазақстан Президенті.  
Соңында Мемлекет басшысы ел ішіндегі маңызды жобаларды жүзеге асыруға бағытталған шараларды қаржыландырудың негізгі көздері былтырғы жылы-ақ айқындалғанына тоқталды.
–Үкімет пен оның әрбір мүшесі жұмыстың тиімділігі мен қаражаттың жұмсалуын бақылауға жауапты болады,  – деді Мемлекет басшысы.
Ұлттық экономика министрі Е.Досаев негізгі үш сценарийді әзірлеу барысында мұнай баррелі құнының түрліше нұсқасы қарастырылғанын айтты.  
– Бүгінде Мемлекет басшысының Жолдауда қойған міндеттерін жүзеге асыруға қажетті барлық құралдар бар. «Нұрлы жол» бағдарламасы биыл Үкіметтің контрциклдық экономикалық саясатын іске асырудың негізгі «өзегі» болады. Сонымен қатар, практикалық сипаттағы шаралар жиынтығы, соның ішінде өнеркәсіп кәсіпорындарын қолдаудың 2015 жылға арналған жоспары, мемлекет-жекеменшік серіктестігін дамыту, жаңа және тұрақты жұмыс орындарын ашу шаралары әзірленді, – деді Е.Досаев.
 Өз кезегінде қаржы министрі Б.Сұлтанов бюджет саласындағы былтырғы жылдың алдын ала қорытындылары, фискальдық органдар алдында тұрған 2015 жылға арналған міндеттер туралы баяндады.
– 2014 жылдың нәтижелері бойынша мемлекеттік бюджеттің өлшемдері орындалды. «Нұрлы жол» бағдарламасының аясында бөлінетін қаражат және Ұлттық қордан алынған 1 триллион теңге көзделген мақсатқа жетеді. Бұл орайда бақылаушы және салық органдарының жұмысы қамтамасыз етіледі, – деді Б.Сұлтанов. 
Ұлттық банк төрағасы К.Келімбетов өткен жылдың қорытындылары мен алдағы кезеңге арналған макроэкономикалық саясаттың негізгі бағыттары туралы баяндады.
– 2014 жылы Қазақстан экономикасының беріктігі едәуір нығайды. Елдің алтын-валюта резерві 102 миллиард долларға жетті, соның ішінде Ұлттық қор 73 миллиард долларға дейін өсті. «Нұрлы жол» бағдарламасын жүзеге асырумен бірге алғанда, бұл 2015 жылға арналған экономикалық саясатты сенімді қалыптастыруға мүмкіндік береді. Ұлттық банк биыл айырбас бағамының күрт өзгеруін болдырмауға ниетті, – деді К.Келімбетов.


///
	 

	Қазақстан Президентіне мұнда музыкалық кәсіптік білім беруді ұйымдастыру үдерістері туралы баяндалды.

	Мемлекет басшысы жас музыканттардың шығармашылығымен танысып, музыкалық аудиториялар мен залдарды аралап көрді.

	Қазіргі уақытта 680 бала оқитын М.Глинка атындағы балалардың музыкалық мектебі қосымша білім саласында 13 мамандық бойынша қызмет ұсынады. Сондай-ақ онда мүмкіндігі шектеулі балалар үшін инклюзивтік білім беру саласындағы әлеуметтік және білім жобалары жүзеге асырылады. 
/// 
Қымбатты отандастар! 
Баршаңызды Ұлы Жеңіс күнімен шын жүректен құттықтаймын!
Бұл мейрам – бейбіт өміріміз, азаттығымыз бен жарқын болашағымыз үшін фашист басқыншыларына қарсы сұрапыл соғыста жеңіске жеткен батырларымыздың ерлігі мен даңқының символы.
Ұлы Отан соғысы майданына миллионнан астам қазақстандық аттанып, олардың тең жартысы Жеңіс жолында қаза тапты. 
Адамзат тарихында теңдессіз ерлік жасаған әкелеріміз бен аналарымыздың қажымас қайсарлығы, ерен еңбегі және көзсіз қаһармандығы халқымыздың жадында мәңгі сақталады.            
Биылғы Жеңіс күнін бізбен бірге 665 майдангер мен 100 мыңға жуық тыл еңбеккері қарсы алуда. Олардың ешқайсысы мемлекеттің қолдауы мен қамқорлығынан, қоғамның сый-құрметінен тыс қалмайды.
Соғыс және тыл ардагерлеріне, барша қазақстандықтарға бейбіт тіршілік, зор денсаулық, бақ-береке тілеймін!  
Жеңіс күні құтты болсын!
///Мемлекет басшысы Шетелдік инвесторлар кеңесінің пленарлық отырысына қатысу кезінде бірқатар халықаралық компания басшыларымен бірлескен келіссөздер жүргізді.
Атап айтқанда, Қазақстан Президенті «Эни С.п.А.» компаниясының бас атқарушы директоры Клаудио Дескальцимен, «Ройял Датч Шелл» концернінің бас атқарушы директоры Бен ван Берденмен және «ЛУКОЙЛ» компаниясының президенті Вагит Алекперовпен әңгімелесті.
Келіссөздер барысында компаниялардың Қазақстанның мұнай-газ саласындағы қызметінің негізгі бағыттары талқыланып, Қарашығанақ пен Қашаған кен орындарын игеру үдерісін одан әрі үйлестіру мен жоспарлаудың өзекті аспектілері қаралды.
Компаниялар басшылары Шетелдік инвесторлар кеңесінің жұмысы табысты екенін атап өтіп, Нұрсұлтан Назарбаевқа республикада қолайлы инвестициялық ахуал жасағаны үшін алғыс айтты.


///Мемлекет басшысы Шымкент мұнай өңдеу зауытының жұмысымен танысты.
Кәсіпорын К-4 және К-5 экологиялық стандарттарына сай мұнай өнімдерін өндіруге маманданған. Зауыт жаңғырту жұмыстарының нәтижесінде мұнай өңдеу көлемін жылына 6 миллион тоннаға дейін көбейтті.
Сондай-ақ, Нұрсұлтан Назарбаевқа Атырау және Павлодар мұнай өңдеу зауыттарының жұмысы жөнінде мәлімет беріліп, Қазақстанның мұнай нарығындағы қазіргі жағдай туралы баяндалды.
Баяндаманы тыңдаған соң Қазақстан Президенті экологиялық тұрғыдан таза жанармай түрлерін пайдаланудың және оның тұрғындар үшін қол жетімді болуын қамтамасыз етудің маңызды екенін атап өтті.
– Біз газбен жүретін автобустар шығарып жатырмыз. Солардың өндіріс көлемін ұлғайту қажет. Бұл ұлттық экономиканы ынталандырып, экологияға  келетін зиянды азайтады. Сонымен қатар, көлікті газбен жүруге көшіру оның иелері үшін де тиімді, – деді Мемлекет басшысы.



///Жиында 2015-2025 жылдарға арналған Сыбайлас жемқорлыққа қарсы стратегияны жүзеге асыруға бағытталған 2015-2017 жылдардағы іс-шаралар жоспарының орындалу нәтижелері, сондай-ақ мемлекеттік кіріс органдарындағы жемқорлыққа қарсы әрекет бағытында қабылданып жатқан шаралар қаралды.
Отырысты ашқан Гүлшара Әбдіқалықова Нұрсұлтан Назарбаевтың Қазақстан халқына арнаған «Төртінші өнеркәсіптік революция жағдайындағы дамудың жаңа мүмкіндіктері» атты жолдауындағы сыбайлас жемқорлықтың алдын алуға байланысты күрес жалғаса береді деген сөзіне тоқталды. Мемлекеттік органдардағы үдерістерге, соның ішінде олардың тұрғындармен және бизнес өкілдерімен өзара ықпалдастығына цифрландыру технологияларын енгізу маңызды болып саналады.
– Жалпы алғанда, қабылданған шаралар «Транспаренси Интернешнлдің» сыбайлас жемқорлықты қабылдау индексінде Қазақстанның 9 сатыға көтерілуіне мүмкіндік берді, – деді Мемлекеттік хатшы. Өткен үш жылда әкімшілік кедергілерді айтарлықтай азайтуға, тұрмыстық сипаттағы сыбайлас жемқорлықты бәсеңдетуге, сондай-ақ мемлекеттік органдар қызметінің ашықтығын арттыруға қол жеткізілді.
Мемлекеттік қызмет істері және сыбайлас жемқорлыққа қарсы іс-қимыл жөніндегі агенттік пен Қаржы министрлігінің Мемлекеттік кірістер комитетінің баяндамалары тыңдалды.
Сыбайлас жемқорлыққа қарсы стратегияны жүзеге асыру бағытында 2015-2017 жылдарға арналған іс-шаралар жоспары бойынша 63 шара атқарылды, соның ішінде 4 жаңа заң, 20 нормативтік-құқықтық акт әзірленіп, 8 ақпараттық жүйе іске қосылды, сондай-ақ 36 ұйымдастыру іс-шарасы өткізілді. Қазіргі уақытта Қазақстан Республикасының 2025 жылға дейінгі дамуының стратегиялық жоспары ескеріле отырып әзірленген Сыбайлас жемқорлыққа қарсы стратегияны жүзеге асыру бағытында 2018-2020 жылдарға арналған іс-шаралар жоспары бекітілуге ұсынылды.
Комиссия отырысының қорытындысы бойынша мемлекеттік кірістер комитетінің ішкі қауіпсіздік бөлімшелерінің жұмысын жандандыру, қарамағындағы қызметкерлердің жемқорлық сипатындағы құқық бұзушылығы үшін басшылардың жауапкершілігін арттыру, сондай-ақ жемқорлық қатерін азайту үшін цифрлық технологияларды енгізу жөнінде тапсырмалар берілді.
///
	 

	Бақыт Тұрлыханұлы Сұлтанов Қазақстан Республикасы Премьер-Министрінің орынбасары – Қазақстан Республикасының Қаржы министрі болып тағайындалсын, ол Қазақстан Республикасы Президентінің Әкімшілігі Басшысының орынбасары қызметінен босатылсын.

	 

	 

	Қазақстан Республикасының

	                Президенті                                                                                                                     Н.Назарбаев

	 

	 

	Астана, Ақорда, 2013 жылғы  6 қараша

	        № 684

	 
///Қасым-Жомарт Тоқаев өзінің Қытай Халық Республикасына жасаған екі күндік мемлекеттік сапарының барысында Чжэцзян провинциясындағы Ханчжоу қаласына келді.
Қазақстан Президенті Ханчжоуда әлемдік нарыққа инновациялық өнімдерді шығаратын көшбасшы «Hikvision» компаниясына барды.
Компанияның Басқарма төрағасы Чэнь Цзуннянь Мемлекет басшысына «Hikvision» компаниясының қызметі туралы айтты. Сонымен қатар, Орталық Азия бойынша қолға алынған коммерциялық жобалардың атқарылу жайымен таныстырды.
Қасым-Жомарт Тоқаевқа компанияның робототехника саласында, үлкен деректерді өңдеу, жасанды интелект және заманауи технологиялар бағытында жасалған жұмыстарын көрсетті.


///Қасым-Жомарт Тоқаев «Anadolu Group» компаниясының тобы әлемде, соның ішінде Қазақстанда танымал екенін және түрлі салада табысты дамып келе жатқанын атап өтті. Мемлекет басшысы компанияның ел экономикасына қосқан үлесін жоғары бағалады.
Тунджай Озильхан Қазақстан Президентіне кездесуге мүмкіндік бергені үшін алғыс айтып, компанияның бизнестің жаңа салаларын игеруге мүдделі екенін айтты.
Қазақстан Президенті мен компания басшысы адам капиталын, «қарапайым заттар» экономикасын дамыту, отандық тауарлардың экспорттық әлеуетін арттыру және Қазақстанның инвестициялық климатын одан әрі жақсарту мәселелері бойынша пікір алмасты. 


///Қасым-Жомарт Тоқаевқа Қазақстандағы дәрі-дәрмек шығару жөніндегі бірлескен жобалардың іске асырылуы туралы ақпарат берілді. Қазақстан Президенті Polpharma компаниясының фармацевтика саласында ғасырға жуық тәжірибесін атап өтіп, оның Польша нарығындағы көшбасшылардың бірі екенін және еліміздегі осы саланың дамуына ерекше  үлес қосып отырғанын айтты.
– Шетелдік инвесторлар кеңесінің жұмысына қосқан үлесіңіз бен Арыс қаласына гуманитарлық көмек бергеніңіз үшін айрықша ризашылық білдіремін, – деді Мемлекет басшысы.
Ежи Старак Қазақстанда өте жақсы инфрақұрылым қалыптасқанын және оны дамытуға көп күш-жігер жұмсалғанын айтып, компанияның қазақстандық серіктестермен тиімді әрі табысты ынтымақтастығы тың серпін алатынына сенім білдірді. 


/// 
Келіссөздер барысында екіжақты экономикалық қарым-қатынасты жандандыру мәселелері, сондай-ақ Украинаның шығысындағы ахуалды Украина, Ресей, Германия және Франция басшыларының таяуда Астанада өтуі ықтимал кездесуі аясында реттеу шаралары талқыланды.
Екі мемлекеттің көшбасшылары Минск уағдаластығын қатысушы тараптардың мүлтіксіз жүзеге асыруы қажеттігін, мұның тезірек бейбіт реттеуге және сенімді нығайтуға септігін тигізетінін атап айтты.
Тараптар екі ел арасында белсенді әрі сындарлы саяси диалог орнағанына тоқталды, сондай-ақ 2012 жылы ақпанда қол қойылған Қазақстан мен Германияның Шикізат, өнеркәсіп және технология салаларындағы серіктестік туралы үкіметаралық келісімін нақты іске асырудың маңыздылығын атап өтті.
Сонымен қатар, инновациялық-инвестициялық ынтымақтастық аясын кеңейтудің бірқатар аспектілері және Астанада өтетін халықаралық ЭКСПО-2017 көрмесіне дайындық барысы қарастырылды.


///Қазақстан Президенті Қасым-Жомарт Тоқаевқа Нидерланд Корольдігінің елшісі Андрей Карстенс, Мажарстан елшісі Антал Хейзер, Грекия Республикасының елшісі Адам Георгиос Адамидис, Египет Араб Республикасының елшісі Манал Ехия Әл Шиннауи, Катар Мемлекетінің елшісі Абдулазиз бен Сұлтан Джасем Маджид Әл-Румейхи сенім грамоталарын тапсырды.
Мемлекет басшысы елшілерді Қазақстандағы дипломатиялық қызметтерінің ресми түрде басталуымен құттықтап, игі миссияларына табыс тіледі.
Салтанатты шара барысында Президент шетелдік дипломаттармен шағын сұхбат құрды.
Қасым-Жомарт Тоқаев Нидерланд елшісіне аталған мемлекет Қазақстанның Еуропадағы негізгі серіктестерінің бірі екенін айтты.
– Біздің еліміздің «Шелл» және тағы да басқа ірі мұнай компанияларымен қарым-қатынасы өте жақсы. Мұндай ынтымақтастық алдағы уақытта да жалғаса береді деп ойлаймын. Біз Нидерландының Қазақстанмен тығыз ықпалдастық орнатуға ұмтылысын жоғары бағалаймыз. Сіздің еліңіздің инвестициялық әлеуеті орасан зор, – деді Мемлекет басшысы.
Қасым-Жомарт Тоқаев Антал Хейзермен кездесу барысында Қазақстанның Мажарстанды Орталық Еуропадағы және Еуропалық одақ аясындағы негізгі әрі маңызды серіктесі ретінде қарастыратынын атап өтті. Президент Мажарстан Үкіметінің Будапештте Түркі Кеңесінің офисін ашу жөніндегі шешімін құптап, оған тарихи әділеттіліктің орнауы деп баға берді.
– Екі ел арасында гуманитарлық байланыстар нығайып келеді. Ал экономика саласы бойынша даму қарқыны өте жоғары. Біздің үкіметтеріміз бірге жұмыс атқаруға ерекше құлшыныс білдіріп отыр, – деді Қазақстан Президенті.
Қасым-Жомарт Тоқаев Адам Георгиос Адамидиспен әңгімелесу кезінде Қазақстанның Грекиямен арадағы ынтымақтастықты дамытуға зор мән беретінін айтты.
– Біз Грекиямен осыған дейін қалыптасқан ынтымақтастықты одан әрі өркендетуге зор қызығушылық танытамыз. Сіз елші ретінде екі ел арасындағы байланысты әрі қарай дамытуға елеулі үлес қосасыз деп ойлаймын, – деді Президент.
Египет дипломатиялық миссиясының жетекшісін қабылдау сәтінде Мемлекет басшысы Президент Абдель Фаттах ас-Сисидің 2016 жылғы Қазақстанға жасаған сапары табысты болғанын атап өтіп, оған ізгі тілегін жолдады.
– Елдеріміз екіжақты қатынастарды дамыту бағытында оң нәтижелерге қол жеткізді. Халықаралық күн тәртібіндегі көптеген мәселе бойынша мемлекеттеріміздің ұстанымы ортақ, – деді Қасым-Жомарт Тоқаев.
Мемлекет басшысы Катар елшісіне 2019 жылдың маусым айында Душанбеде өткен Азиядағы өзара ықпалдастық және сенім шаралары жөніндегі кеңес саммиті аясында Әмір Тамим бен Хамад Әл-Танимен табысты кездесу өткізгенін айтты. Сондай-ақ аталған елмен ынтымақтастықтың нығая беретініне сенім білдірді.
– Біз Qatar Airways компаниясының Нұр-Сұлтан мен Доха арасында әуе қатынастарын іске қосу жөніндегі шешімін құптаймыз. Мемлекет басшысы ретінде өзім және Қазақстан Үкіметі Катармен байланыстарды нығайту үшін барлық қажетті шараларды қабылдаймыз, – деді Қасым-Жомарт Тоқаев.
 





///
	 

	Кездесу барысында Ө.Шөкеев Мемлекет басшысына «Самұрық-Қазына» АҚ компаниялар тобындағы трансформация бағдарламасына әзірлік барысы туралы баяндады.

	Нұрсұлтан Назарбаев «Самұрық-Қазынаның» отандық экономика акцияларының ірі иеленушісі болып саналатынын атап өтті.

	– Барлық мемлекеттік өндірістік компаниялар қордың қарамағында, ал оның міндеті – солардың корпоративтік басқарылуын жақсарту және активтердің құнын арттыру. Өткен жаһандық дағдарыс кезеңінде банктерді қолдау жөнінде елеулі жұмыс атқарылды және қорға олардың акционерлерінің құрамына кіруге тура келді. Бүгінде «Самұрық-Қазына» банк капиталынан шықты, енді ол өндірістік компанияларға инвестиция тарту, жаңа өнім түрлерін игеру, жаңа технологиялар енгізуді қамтитын өзінің негізгі қызметімен айналысуға ден қоюы қажет, – деді Мемлекет басшысы.

	Өз кезегінде Ө.Шөкеев қорды трансформациялау бағдарламасының басымдығы бар төрт бағыты айқындалғанын атап өтті. Олар: корпоративтік басқару; стандарттау және бизнес-үдерістерді оңтайландыру;  басқару мен бизнес-шешімдердің бірыңғай ақпараттық жүйесін жасау; барлық компаниялар тобында жұмысты үздіксіз жетілдіру мәдениетін қалыптастыру.

	Қазіргі уақытта аталған бағдарламаны әзірлеу жұмысы аяқталуға таяу. Сонымен қатар, «Самұрық-Қазына» компаниялар тобын трансформациялау бағдарламасын ресми түрде бастап беретін халықаралық форум өткізу жоспарлануда.

	Кездесу қорытындысы бойынша Мемлекет басшысы бірқатар нақты тапсырмалар берді. 


///
	 

	Қымбатты отандастар!

	 

	Барша православие христиандарын жарқын да мерейлі Пасха мерекесімен шын жүректен құттықтаймын!

	Біздің көпконфессиялы елімізде қазақстандықтар діни сенімдері мен этностық  ерекшеліктеріне қарамастан маңызды діни мейрамдар қуанышын өзара бөліседі, сол арқылы халықтың рухын одан әрі асқақтата түседі.

	Бұл мейрамдар адамгершілік, тәрбие, қайырымдылық мәдениетін дамыту, гуманизм мұраттарын орнықтыру, әлеуметтік тұрақтылықты бекемдеу арқылы жаңа мазмұнға ие болуда.

	Діни төзімділік, тату көршілік, жақын-жуыққа қамқорлық қазіргі заманғы Қазақстан қоғамының ізгі бағыттарынан берік орын алып отыр. Православие діни қауымы бейбітшілік пен келісімді нығайтуға өзінің қомақты үлесін қосып келеді.

	Шаңырақтарыңыздан шаттық арылмасын, сүйіспеншілік пен бақ-береке тілеймін!
///Мерекелік іс-шара аясында Мемлекет басшысы «Жаңарған жер, бақ қонған нұрлы ел» мюзиклін тамашалады. Жоғары технологиялы музыкалық-хореографиялық этно-модерн қойылымына Қазақстанның белгілі өнер тарландары мен сахна өнерінің жас таланттары қатысты.  
Сондай-ақ Қазақстан Президенті «ЭКСПО» көрме кешені аумағында орналасқан этноауылды аралап көрді. Мұнда музыкамен әрленген театрландырылған көріністер қойылып, декоративті-қолданбалы шығармашылық көрме және ұлттық спорт сайыстары ұйымдастырылды. 
Мемлекет басшысы бұқаралық ақпарат құралдары өкілдері алдында сөз сөйледі. Нұрсұлтан Назарбаев барша қазақстандықтарды Наурыз мерекесімен құттықтап, бұл мейрам ұрпақтар сабақтастығының және халқымыздың тереңнен тамыр тартатын салт-дәстүрі мен мәдениетінің символына айналғанын айтты.
– Наурыз шынайы жалпыхалықтық мерекеге, әрбір азаматымыздың бүкіл Қазақстанның дамуы мен өркендеуіне зор үлес қосып отырғанын көрсететін ел бірлігінің жарқын үлгісіне айналды, – деді Нұрсұлтан Назарбаев.
Қазақстан Президенті жалпыға ортақ жаңару мен рухани жаңғыруды танытатын бұл қастерлі мерекенің өнегелік маңызы зор екенін ерекше атап өтті.
– Ежелден бұл мейрам адамдарды береке-бірлікке бастап, оларды жақсылық пен мейірімділікке, махаббат пен шаттыққа бөлеп келеді. Бұл күндері біз бір-бірімізге қолдау көрсетіп, өкпе-ренішімізді кешіреміз, үйлесімділік пен бірлікке ұмтыламыз. Еліміздің жаһандық бәсекеге қабілеттілігінің берік негізін қалыптастырып, өзара құрмет пен келісім құндылықтарын нығайту бәріміз үшін аса маңызды, – деді Елбасы.
Мемлекет басшысы Қазақстанның тәуелсіздік жылдарында басты барлық бағыттар бойынша зор нәтижелерге қол жеткізгеніне ерекше назар аударып, бүгінде еліміз одан да өршіл мақсатты – әлемнің озық дамыған отыз елінің қатарына қосылуды көздеп отырғанын атап өтті.
– Өміріміздің барлық саласын терең жаңғырту – осы заманның сын-тегеуріндеріне қарсы біздің нақты іс-қимылымыз. Әлемдегі жаңа технологиялық революция жағдайында  адам капиталы, соның ішінде азаматтарымыздың білімі, қабілеттері мен патриотизмі еліміздің басты байлығы болып саналады. Ақылды, табысты және өзіне сенімді азаматтары бар ұлт қана мықты әрі өркендеген Қазақстанды дамыта алады, – деді Нұрсұлтан Назарбаев.
Мемлекет басшысы әрбір азаматымызға жаңа мүмкіндік беретін «Бес әлеуметтік бастаманы» іске асыру мәселесіне ерекше тоқталды.
– «7-20-25» атты жаңа ипотекалық бағдарламаның арқасында еліміздің барлық өңіріндегі көптеген отбасы баспаналы бола алады. Жеңілдетілген шағын несиенің берілуі өз кәсібін бастаймын дегендердің қатарын көбейтеді. Қосымша 20 мың грант бөліп, жаңа жатақханалар салу арқылы мыңдаған жастарымызға жаңа мүмкіндіктер ұсынылады. Осы айтылған нақты шаралар – жастар мен жас отбасыларды қолдаудың көрінісі. Сол арқылы халықтың өмір сүру сапасын жақсартуға және еліміздің әл-ауқатын арттыруға тың серпін беріледі, – деді Нұрсұлтан Назарбаев.           
Соңында Елбасы Отанымыз – Қазақстан Республикасының өркендеуі жолында барша жұртқа бақыт, береке-бірлік пен толағай табыс тіледі.





///Қасым-Жомарт Тоқаевқа 2021 жылы Түркістан облысында атқарылған жұмыстар туралы есеп берілді. 
Өмірзақ Шөкеевтің айтуынша, экономиканың негізгі көрсеткіші – жалпы өңірлік өнім көлемінің өсімі былтыр 2020 жылмен салыстырғанда 4,7 пайызға артқан. Ауыл шаруашылығы саласында 906,5 миллиард теңгенің өнімі өндіріліп, өсім 101,7 пайызды құраған. Бұл нәтиже облыстың республикадағы үлесі бойынша екінші орынға шыққанын көрсетеді. Аймақ әкімі «Қарапайым заттар экономикасы» бағдарламасы аясында 315 жоба қаржыландырылғанын айтты.
Президентке өңірдегі құрылыс қарқынының артқаны туралы мәлімет берілді. Құрылыс жұмыстарының көлемі 2020 жылмен салыстырғанда 4,1 пайызға артқан. Өмірзақ Шөкеев Түркістан қаласын түркі әлемінің мәдени-рухани орталығы ретінде қалыптастыру жұмыстарының бірінші кезеңі аяқталып, әлеуметтік инфрақұрылымның негізі қаланғанын жеткізді. Оның айтуынша, облыстың 2021-2025 жылдарға арналған жаңа кешенді жоспары бекітілген.
Облыс әкімі «Халық үніне құлақ асатын мемлекет» тұжырымдамасына сәйкес, Сайрам ауданында жүзеге асырылған «Парасат» дискуссиялық клубы пилоттық жобасы туралы баяндады. Аталған жоба облыс, аудан, аймақтағы күштік құрылым басшыларының тұрғындармен кездесулерін, ашық әңгімелесулерін қамтамасыз етеді.
Қасым-Жомарт Тоқаев Түркістан облысында атқарылып жатқан жұмыстарға оң баға бере отырып, қолға алынған жобаларды жалғастыруды және халықпен тығыз жұмыс істеу мәселесін күшейтуді тапсырды.
/// 
Қазақстан Президенті – Қарулы Күштердің Жоғарғы Бас қолбасшысы Ішкі істер министрлігінің арнаулы мақсаттағы бөлімшелерінің Жауынгерлік және әдістемелік даярлау орталығының негізгі нысандарын қарап көрді, сондай-ақ Мемлекеттік күзет қызметінің «Қалқан», Ұлттық ұланның «Бүркіт», Ішкі істер министрлігінің «Сұңқар»,  Ұлттық қауіпсіздік комитетінің «Арыстан», Алматы қаласы Ішкі істер департаменті мен Қорғаныс министрлігінің бас барлау басқармасының «Арлан» арнаулы мақсаттағы бөлімшелерінің күштері мен құралдарын қатыстырған оқу-жаттығу барысын бақылады.
Жаттығу барысында антитеррорлық бағыттағы іс-шаралар өткізу кезіндегі арнаулы мақсаттағы бөлімшелердің іс-қимылы пысықталды.
 «Қайсар-2016» жаттығуына қатысушыларға сөз арнаған Мемлекет басшысы жаңа Жауынгерлік және әдістемелік даярлық орталығының сарбаздар шеберлігін шыңдауға мүмкіндік бере отырып, оларды сапалы  оқытуды қамтамасыз ететінін атап өтті.
Оқу-жаттығуға ұшқыштар мен десанттар, артиллеристер мен барлаушылар, арнаулы жасақ жауынгерлері қатысты. Барлығы да шеберлік пен батылдық танытып, дайындық деңгейі жоғары екенін көрсетті, – деді Нұрсұлтан Назарбаев.  
Қазақстан Президенті соңғы кезде әлемде және өңірде болып жатқан оқиғалар, жер жүзінің әр тарапындағы террорлық актілер, Таяу Шығыстағы әскери қимылдар ықтимал қатерге дайын болу керектігін көрсетіп отырғанына назар аударды.
Қарулы күштердің Отанымызды және мемлекетіміздің егемендігін қорғау, аумақтық тұтастығын сақтау жолындағы маңызы зор, – деді Мемлекет басшысы.
Нұрсұлтан Назарбаев Қазақстан армиясы, өзге әскери құрылымдар, арнаулы органдар Тәуелсіздік жылдары өз дамуының жаңа кезеңіне өткенін айтты.
Қазақстан тәуелсіздігінің 25 жылдығына дайындала отырып, біз заманауи Қарулы күштерді қалыптастырдық деп айта аламыз. Олар қазіргі заманғы қару-жарақпен және техникамен жабдықталып, кәсіби кадрлармен жасақталып, лайықты деңгейде оқытылады. Қызметтің әлеуметтік жағы айтарлықтай жақсартылды. Осы мәселенің бәріне мен Жоғарғы Бас қолбасшы ретінде ұдайы көңіл бөліп отырмын, – деді Қазақстан Президенті.
Мемлекет басшысы әскери қызметшілердің міндеті еліміздегі тыныштықты, татулық пен келісімді сақтау екенін атап өтті.
Сіздер – даңқты аға ұрпақтың ерлік дәстүрлерінің мұрагерісіздер. Отанымыз сіздерге мемлекет мүддесін жіті қорғау, ұлттық қауіпсіздік пен Қазақстан Республикасының ішкі тұрақтылығының сенімді кепілі болу сияқты айрықша маңызды істі сеніп тапсырды. Бұл сіздерден жоғары машықты ғана емес, қайсарлықты, шынайы патриотизмді де талап етеді, – деді Нұрсұлтан Назарбаев.
Қазақстан Президенті Жауынгерлік ту әскери бөлімнің негізгі әскери белгісі болып саналатынына назар аударды.
Ол әскери қызметшінің адалдығын, ерлігі мен батылдығын бейнелейді. Біздің бабаларымыз Жауынгерлік тумен шабуылға шығып, жеңіске жетті, Отанымызды қорғады.  Бүгін мен жекелеген әскери бөлімдерге біздің айбынымыз бен даңқымыздың рәмізіне айналатын Жауынгерлік ту тапсырамын. Отанымыздың қауіпсіздігін қамтамасыз ету ісіне үлес қоса отырып, бұл байрақты асқақтата ұстаған жөн, – деді Мемлекет басшысы.
Сонымен қатар Жоғарғы Бас қолбасшы барлық әскери қызметшілерді алдағы Отан қорғаушы күнімен құттықтап, Отан игілігі жолындағы жауынгерлік қызметтеріне сәттілік, елімізге тыныштық тіледі.
Кешенді оқу-жаттығу аяқталғаннан кейін Нұрсұлтан Назарбаев елдің күштік құрылымдарының арнаулы бөлімшелерінің жеке құрамы алдында Ұлттық ұланның 5572-ші әскери бөлімінің және Қорғаныс министрлігінің Бас барлау басқармасының 22750-ші әскери бөлімінің командиріне өз қолымен жауынгерлік ту тапсырды. Сондай-ақ, Қазақстан Президенті қызметте айрықша көзге түскен бірқатар әскери қызметшілерге жаңа пәтердің кілтін тапсырды.
***
Ішкі істер министрлігінің арнаулы мақсаттағы бөлімшелерінің Жауынгерлік және әдістемелік даярлау орталығы Алматы облысының Іле ауданында орналасқан. Ол жалпы ауданы 208 гектар жерді алып жатыр. Орталық құрылысы 2014 жылы сәуірде басталды. Қазіргі кезде кестеге сәйкес жүріп жатқан құрылыс жұмыстарын 2016 жылдың қараша айында аяқтау жоспарланған. Әлеуметтік және шаруашылық орынжайларын қоса есептегенде барлығы 60-тан аса нысан пайдалануға беріледі.
Орталық аумағында түрлі мультимедиялық атыс тирлері, снайпермен оқ атуға үйрететін «Robotech» кешені, шабуыл жасалатын нысанға жақындау іс-қимылына машықтандыруға арналған 4 қабатты тұрғын үй макеті, жауынгерлік атыс нысаны орналасқан.
Сонымен қатар әскери қалашықта штаб, жайлы казарма, мәдени демалыс шараларын өткізуге арналған клуб, жатақхана, 2 қабатты спорт кешені, автокөлік паркі, кинологиялық қалашық бар.
Жалпы, ІІМ арнаулы бөлімшесі орталығының инфрақұрылымы арнаулы мақсаттағы бөлімшелерді тиісті деңгейде оқытып, жауынгерлік шеберліктерін шыңдауға мүмкіндік береді.
 











///Қазақстан Президентіне Адам құқықтары жөніндегі уәкілдің қазіргі жұмыстары, сондай-ақ, Ташкентте өткен Орталық Азия елдері омбудсмендері кездесуінің қорытындылары туралы мәлімет берілді. Асқар Шәкіровтің айтуынша, аталған іс-шараға қатысушылар Өңір омбудсмендері ынтымақтастығының жол картасын бекітіп, көші-қон үдерісі мен шекара аймағындағы өзара қарым-қатынастарға қатысты құқық қорғау мәселелерін қарастырды.
Қасым-Жомарт Тоқаев халықтың тұрмысы төмен топтарының құқықтары мен мүдделерін қамтамасыз ету жөнінде мемлекеттік органдармен және үкіметтік емес ұйымдармен белсенді жұмыс жүргізу қажеттігін айтты. Қазақстан Президенті олардың құқықтарының қорғалу мониторингін күшейтуді, сондай-ақ, атаулы әлеуметтік көмек алу мәселелері бойынша жәрдем беруді тапсырды. 

///Кездесу барысында Қасым-Жомарт Тоқаевқа экономиканың түрлі саласындағы, соның ішінде машина жасау және энергетика секторларындағы бірлескен инвестициялық жобалардың жүзеге асырылуы жөнінде мәлімет берілді.
Қазақстан Президенті Шетелдік инвесторлар кеңесіне қатысқаны үшін Лоренцо Симонеллиге ризашылық білдіріп, оның компаниясының Қазақстанда жақсы жұмыс істеп жатқанын атап өтті.
– Түрлі саладағы табысты іс-қимылдар бойынша мол тәжірибеміз бар. Біздің жемісті ынтымақтастығымыз жалғаса береді деп ойлаймын, – деді Мемлекет басшысы.
Лоренцо Симонелли компанияның Қазақстанда жаңа жобаларды белсенді жүзеге асырып жатқанын айтты.
– Екінші үйімдей болып кеткен Қазақстанға қайта оралу мен үшін зор қуаныш. Біз өз жұмысымызда жаңа салаларды ашып жатырмыз. Қазақстан біздің компанияның әлеуетін тұтас ел аумағындағы инфрақұрылымды дамыту үшін сәтті пайдаланудың жарқын үлгісін көрсетеді деп ойлаймын, – деді бизнесмен.
Қазақстан Президенті мен компания басшысы келешек ынтымақтастықтың перспективаларын талқылады. 


///
	 

	Кездесу барысында А.Жұмағалиев Мемлекет басшысына Үкіметтің кеңейтілген отырысында берілген тапсырмаларды іске асыру барысы, сондай-ақ көлік инфрақұрылымдарын дамыту жөніндегі мемлекеттік бағдарламаның әзірленуі туралы баяндады.

	Нұрсұлтан Назарбаев еліміздің дамуы мен азаматтарымыз үшін қажетті барлық көлік инфрақұрылымдарын жетілдіру мақсатында бағдарламаны әзірлеу кезінде кешенді көзқарастардың қажеттігіне назар аударды.

	А.Жұмағалиев жалпы қолданыстағы автомобиль жолдарының жай-күйі мен оларға жөндеу жұмыстарын жүргізу жоспарлары, «Батыс Еуропа – Батыс Қытай» автомагистралінің құрылыс барысы, Орталық – Оңтүстік, Орталық – Батыс және Орталық – Шығыс бағыттары бойынша автожолдарды дамыту жайында әңгімелеп берді.

	Әзірленіп жатқан бағдарламаға сәйкес, 2020 жылға дейін 30 мың шақырым автожолдарға жөндеу жұмыстарын жүргізу, 260 сервис нысанын, қалаларда 10 автовокзал, аудан орталықтарында 50 автостанса және ауылдарда жолаушыларға қызмет көрсететін 216 қосын салу, сондай-ақ барлық теміржол вокзалдарына күрделі жөндеу жұмыстарын жүргізіп, әуежайларды қайта жөндеуден өткізу жоспарлануда.

	Кездесу қорытындысында Мемлекет басшысы көлік логистикасының тиімділігін одан әрі арттыру және көлік инфрақұрылымдарын жақсарту жөнінде шаралар қабылдауды тапсырды, сондай-ақ қаралған өзге де мәселелер бойынша бірқатар нақты тапсырмалар берді. 

///Қазақстан Президенті әлемдік қоғамдастық энергияның жаңа көздерін белсенді түрде іздестіріп жатқанын әрі технологиялық ілгерілеу қарсаңында тұрғанын атап өтті.
– Биыл Астанада «ЭКСПО-2017» көрмесін өткізудің идеологиясы мемлекеттердің таза энергияны дамытуға бағытталған күш-жігерін тоғыстыруға негізделген, – деді Нұрсұлтан Назарбаев.
Мемлекет басшысы энергия өндірудің аралас жүйесі еліміз үшін ең қолайлы екенін айтты.
– Бұл жаңартылатын энергетиканы қоса дамыта отырып, дәстүрлі қуат көздерінен энергия өндіру дегенді білдіреді. Бізде жаңартылатын энергия көздерінің әлеуеті зор. Жел энергетикасы жылына 920 миллиард киловатт/сағат өндіреді деп бағаланады. Еліміздің су энергия әлеуеті 62 миллиард киловатт/сағатты құрайды. Күн энергиясының әлеуеті жылына 2,5 миллиард киловатт/сағатқа дейін жетеді, – деді Қазақстан Президенті.
Сонымен қатар, Нұрсұлтан Назарбаев «Астана ЭКСПО-2017» көрмесінің базасында «Болашақтың энергиясы» деген атаумен «Жасыл» технологиялар мен инвестицияларды дамыту жөніндегі халықаралық орталық құрылатынын атап өтті.
Сондай-ақ, Мемлекет басшысы бизнес ахуалын жақсарту, «жасыл» технологияларға арналған қаражат жүйесін, жер қойнауында сирек кездесетін металдарды қолдану технологиясын, өзіндік ғылыми-техникалық әлеуетті дамыту жөніндегі жұмыстарды жалғастыру қажеттігіне тоқталып, жаңартылатын энергия көздері секторын одан әрі қалыптастыру мәселесіне назар аударды.
Соңында Қазақстан Президенті Кеңестің көп жылғы жұмысын жоғары бағалап, жиынға қатысушылардың барлығына табыс тіледі. Сонымен қатар, отырыста айтылған барлық ұсыныс Үкіметте қаралып, алдағы жұмыс барысында ескерілетінін айтты.
Елбасы сөзінің толық мәтінін мына жерден қараңыз.








///Президентке «қасіретті қаңтар» оқиғасын тергеп-тексеру жұмыстарының барысы және рұқсат етілмеген тергеу әдістеріне қатысты азаматтар мен құқық қорғаушылардың мәліметтері негізінде қабылданып жатқан шаралар туралы баяндалды.
Қасым-Жомарт Тоқаевқа бүгінде 3070 қылмыстық іс қозғалғаны туралы мәлімет берілді. Оның 2710-ын,  соның ішінде, негізінен, ұрлық, тонау, бұзақылық, қару ұрлау және басқа да қылмыстарды ішкі істер органдары тергеп-тексеріп жатыр.
Бас прокурордың айтуынша, Сыбайлас жемқорлыққа қарсы қызмет құқық қорғау органдары қызметкерлерінің лауазымдық өкілеттіктерін асыра пайдаланғаны туралы азаматтардың шағымдары бойынша 173 істі жүргізуде. Мемлекетке опасыздық жасау, өкілеттіктерді асыра пайдалану және билікті басып алуға әрекет ету бойынша 15 іс Ұлттық қауіпсіздік комитетінің қарауында жатыр. Сондай-ақ арнаулы прокурорлардың басшылығымен ведомствоаралық тергеу тобы жаппай тәртіпсіздіктер мен терроризм актілері бойынша 179 істі тексеруде.
Тәртіпсіздіктер өршіп тұрған кезде қызметтік ғимараттарды тастап кеткен күштік құрылымдар органдарының лауазымды тұлғаларына қатысты бөлек тергеу жүргізілуде. Осындай әрекеттердің салдарынан Алматы қаласында, Алматы және Жамбыл облыстарында құқық қорғау органдарының арсеналындағы 1500-ден астам қару қылмыскерлердің қолына түскен.
Жалпы алғанда, қаңтар оқиғасы кезінде 3388 қару, оның ішінде 10 аңшылық дүкенінен 1629 мылтық ұрланған. Осының тек үштен бірі немесе 967 қару табылды. Қаруларды іздеу және қайтарып алу жұмыстары жалғасып жатыр. Барлық фактілер бойынша тергеп-тексеру жүргізілуде.
Бұдан бөлек Ғизат Нұрдәулетов Президентке жанар-жағармай материалдары, сұйытылған газ айналымы және бағаны белгілеу, кедендік шекара саласындағы тексерудің алдын ала нәтижелері туралы есеп берді.
Мемлекет басшысы қылмыстық қудалауға түскен азаматтардың конституциялық құқығын сақтаудың маңызды екенін атап өтті. Қасым-Жомарт Тоқаев кінәлі адамдарға қатысты жауапкершілік шараларын қабылдай отырып, әрбір расталған хабарламаға дер кезінде назар аударуды, сондай-ақ  тергеу барысы жөнінде халыққа уақтылы ақпарат беруді тапсырды.
///
	 

	Комиссия мәжілісін ашқан Мемлекеттік хатшы елдің мәдени игіліктерін арттыруға айтарлықтай үлес қосқан, мемлекеттік қолдауға және авторларды ынталандыруға бағытталған жұмыстың мән-маңызын және осыған байланысты Комиссия мүшелерінің айрықша жауапкершілігін атап өтті. 

	Отырыста комиссия мүшелеріне 2014 жылғы әдебиет пен өнер саласындағы мемлекеттік сыйлықты алу үшін ұсынылған шығармалар, оларды тіркеу және тиісті талаптарға сәйкестігін тексеру жұмыстарының қорытындылары жөнінде хабарлама жасалды.

	Келіп түскен жұмыстарды қарау 3 секцияда: әдебиет, музыка, театр және кино, бейнелеу өнері және сәулет секцияларында жалғасты. Секциялар жұмысы жасырын дауыс беру арқылы аяқталды. Оның барысында келесі кезеңге ұсынылған шығармалар іріктелді. Үміткерлер тізімі комиссия шешімімен бекітілді.

	Ережеге сәйкес қоғамда кеңінен талқылау үшін авторлар мен  шығармалар туралы ақпарат «Егемен Қазақстан» және «Казахстанская правда» газеттерінде жарияланады.

	 

	 
///Отырысты ашқан Г.Әбдіқалықова Мемлекет басшысы Нұрсұлтан Назарбаевтың: «Күн санап өзгеріп жатқан дүбірлі дүниеде сана-сезіміміз бен дүниетанымымызға әбден сіңіп қалған таптаурын қағидалардан арылмасақ, көш басындағы елдермен тереземізді теңеп, иық түйістіру мүмкін емес. Өзгеру үшін өзімізді мықтап қолға алып, заман ағымына икемделу арқылы жаңа дәуірдің жағымды жақтарын бойға сіңіруіміз керек», деген сөзіне баса назар аударды.
Мемлекеттік хатшы «Рухани жаңғыру» бағдарламасы, «Президенттің бес әлеуметтік бастамасы» қоғамдық сананы жаңғыртуға және өмір сүру сапасын арттыруға бағытталғанын атап өтті. Бұл тұрғыда өскелең ұрпақтың рухани-адамгершілік қасиеттерін дамыту және олардың құқықтары мен заңды мүдделерін қамтамасыз ету, сонымен қатар азаматтардың репродуктивті денсаулығын қорғау мәселелері ерекше мәнге ие болып отыр.
Білім және ғылым министрлігінің ақпаратына сәйкес, Қазақстанда балалардың құқықтары мен заңды мүдделерін қамтамасыз ету үшін институционалдық негіз қалыптастырылған. 15 халықаралық құжат ратификацияланды, Бала құқықтары жөніндегі уәкіл институты, Балалардың құқықтарын қорғау комитеті, өмірлік қиын жағдайдағы балаларға қолдау көрсету орталықтары жұмыс істеуде.
Пилоттық жоба ретінде 71 білім беру ұйымында «Өзін-өзі тану» рухани-адамгершілік білім беру бағдарламасының интеграциялау моделі жүзеге асырылуда. Бас прокуратурамен бірлесе отырып, кәмелетке толмағандар арасындағы зорлық-зомбылықтың алдын алуға бағытталған «Балаларды бірге қорғаймыз» атты жол картасы іске асуда. Бүгінде мектептерде 8362 психолог, 4268 әлеуметтік педагог, 2177 полиция инспекторы жұмыс істейді.
Денсаулық сақтау министрлігінің ақпаратына сәйкес, Қазақстанның 2030 жылға дейінгі отбасылық және гендерлік саясаты тұжырымдамасын іске асыру мақсатымен азаматтардың репродуктивті денсаулығын нығайту және ана мен бала денсаулығын қорғау жөнінде жүйелі шаралар қабылдануда. Нәтижесінде, 2017 жылы ана өлімінің деңгейі 1,5 пайызға, балалар өлімі 7 пайызға төмендеді. Өңірлерде 60 үкіметтік емес ұйымның қатысуымен отбасын жоспарлау, ана мен бала денсаулығын қорғау бойынша 112 әлеуметтік жоба іске асырылды. 5 жасқа дейінгі балаларға патронаждық профилактикалық бақылау жүргізіліп, 600-ден астам балалар денсаулығы бөлмелері ұйымдастырылды. Жастар денсаулығының 81 орталығында 125 мыңнан аса адамға репродуктивтік денсаулықты сақтау мәселелері бойынша консультациялық, заң және медициналық-психологиялық көмек көрсетілді.
Отырыс соңында Қазақстан Республикасының Мемлекеттік хатшысы Гүлшара Әбдіқалықова мемлекеттік органдарға бірқатар нақты тапсырма берді.
/// 
Кездесу барысында Свердлов облысының губернаторы Е.Куйвашев екі елдің арасындағы тату көршілік қарым-қатынастарды дамытуға және шекаралық өңірлер арасындағы байланыстарды нығайтуға қосқан зор үлесі үшін Қазақстан Президентіне алғыс айтты.
Ал Урал федералдық университетінің ректоры В.Кокшаров Нұрсұлтан Назарбаевқа мемлекеттік қызметтегі айрықша еңбегін бағалаудың белгісі ретінде Құрметті доктор дипломын тапсырды. Ол сондай-ақ Мемлекет басшысына бірлескен бірқатар инновациялық жобалар бойынша Қазақстанның жоғары оқу орындарымен ынтымақтасып отырғанын, бұл жобалар таныстырылымы Астанадағы «ЭКСПО-2017» халықаралық көрмесінде өтетінін айтты.
Әңгіме барысында Нұрсұлтан Назарбаев Свердлов облысы мен Урал федералдық университеті Қазақстан мен Ресей халықтары арасындағы тығыз достық қарым-қатынастарды нығайтуда зор рөл атқарып отырғанын атап өтті.
Сіздің университет индустриялық аймақтардың кадрлық әлеуетін қалыптастыру және дамыту ісіне Ресейде ғана емес, біздің елде де зор үлес қосып отыр. Менің білуімше, бүгінде Қазақстаннан 700-ге жуық студент Б.Ельцин атындағы Урал федералдық университетінде білім алуда. Қазақстанның жетекші жоғары оқу орындарымен университеттің ынтымақтастық туралы келісімі болғаны маңызды, – деді Мемлекет басшысы.
Қазақстан Президенті мүмкіндік туған жағдайда университет студенттері мен оқытушы-профессорлар құрамы алдында дәріс оқуға дайын екенін де мәлімдеді. 

///Кездесу барысында Қазақстан мен Дүниежүзілік денсаулық сақтау ұйымы арасындағы ынтымақтастықты дамыту перспективалары талқыланды. Гүлшара Әбдіқалықова Ж.Якабты Тедрос Адханомның Дүниежүзілік денсаулық сақтау ұйымының жаңа Бас директоры болып тағайындалуымен құттықтады.
Мемлекеттік хатшы Дүниежүзілік денсаулық сақтау ұйымының қоғамдық денсаулық сақтау жүйелері мен қызметтерін нығайтуға бағытталған барлық бастамаларының маңыздылығын атап өтті.
Гүлшара Әбдіқалықова еліміздің денсаулық сақтаудың, соның ішінде БҰҰ-ның орнықты даму мақсаттарына қол жеткізудің өзекті мәселелерін шешу үшін Дүниежүзілік денсаулық сақтау ұйымымен бірлескен жобаларды іске асыруға  белсенді атсалысып отырғанын айтты.
Мемлекеттік хатшы Қазақстан Республикасындағы денсаулық сақтауды дамытудың мемлекеттік бағдарламасын іске асыруда, атап айтқанда ана мен бала денсаулығын қорғау, өкпе ауруының алдын алу әрі онымен күресу, медициналық және фармацевтикалық білім беру және т.б. мәселелер бойынша Дүниежүзілік денсаулық сақтау ұйымы тарапынан қолдау көрсетіліп жатқанын атап өтті.
Әңгімелесу барысында Дүниежүзілік денсаулық сақтау ұйымының географиялық тұрғыдан шалғайда орналасқан Алматы қаласындағы Алғашқы медициналық-санитарлық көмек көрсету офисі қызметінің мәселелері талқыланды.
Сондай-ақ, Гүлшара Әбдіқалықова Қазақстанның Алматы қаласында БҰҰ-ның көпжақты дипломатия жөніндегі хабын құру бастамасы туралы айтты.
Ж.Якаб Қазақстанның денсаулық сақтау саласы бойынша жүргізіп отырған саясатына ризашылық білдірді.
/// 
Кездесуге БҰҰ Даму Бағдарламасының Қазақстандағы Тұрақты өкілінің орынбасары Мунхтуя Алтангерел, Әйелдер істері және отбасылық-демографиялық саясат жөніндегі Ұлттық комиссия төрайымының  орынбасарлары – ҚР Парламенті Мәжілісінің депутаты Е.Тарасенко және Орталық сайлау комиссиясының мүшесі  Л.Сүлеймен қатысты.
Г.Әбдіқалықова тараптар арасында қол жеткізілген өзара түсіністік пен ынтымақтастықтың деңгейі жоғары екенін, сондай-ақ БҰҰ Даму Бағдарламасының Қазақстаның әлеуметтік-экономикалық жаңғыру үдерісіне қосқан елеулі үлесін атап өтті.
Кездесуге қатысушылар Мемлекет басшысының «Қазақстан-2050» стратегиясында және «Нұрлы жол – болашаққа бастар жол» жаңа экономикалық саясатында қойылған міндеттерді орындау аясында  еліміздің әлеуметтік-гуманитарлық дамуының кең ауқымды мәселелері бойынша өзара іс-қимылдың перспективаларын талқылады.
Мемлекеттік хатшы Инфрақұрылымдық даму жоспарының шеңберінде  Қазақстанның әлеуметтік инфрақұрылымын дамыту жөніндегі өзара тығыз іс-қимылдың, оның ішінде барлық инфрақұрылымдық  жобаларға әйелдерді белсенді түрде тартудың айрықша маңыздылығын атап көрсетті.
Тараптар алдағы уақытта сыбайлас жемқорлықтың алдын алуға, сондай-ақ қоғамды рухани-адамгершілік тұрғыдан дамытуға бағытталған  ілкімді шаралар жөніндегі ынтымақтастықты нығайтуға уағдаласты.
///
	 

	Болат Бидахметұлы Жәмішев Қазақстан Республикасының Өңірлік даму министрі болып тағайындалсын, ол Қазақстан Республикасының Қаржы министрі қызметінен босатылсын.

	 

	Қазақстан Республикасының

	                Президенті                                                                                                                                     Н.Назарбаев

	 

	 

	 

	Астана, Ақорда, 2013 жылғы  6 қараша

	         № 683

	 
/// 
Кездесу барысында Қазақстан мен Түркияның өзара іс-қимылының негізгі бағыттары, сондай-ақ халықаралық күн тәртібіндегі мейлінше өзекті мәселелер талқыланды. 

///
	 

	1. Осы өкімге қосымшаға сәйкес 2014 жылы мәдениет саласында мемлекеттік стипендиялар берілсін.

	2. Осы өкім бұқаралық ақпарат құралдарында жария етілсін.

	 

	 

	Қазақстан Республикасының

	                Президенті                                                                 Н.Назарбаев

	 

	 

	Астана, Ақорда, 2014 жылғы 9 желтоқсан

	                       № 338

	 

	2014 жылы мәдениет саласында мемлекеттік стипендия берілген адамдардың дербес құрамы

	 

	 
/// 
Кездесу барысында сауда-экономика, қаржы-инвестиция, мұнай химиясы және мәдени-гуманитарлық салалардағы екіжақты қарым-қатынасты нығайту мәселелері талқыланды.
Нұрсұлтан Назарбаев Сауд Арабиясының Қазақстанға тәуелсіздіктің алғашқы күндерінен бастап-ақ қолдау көрсетіп келе жатқанын атап өтті.
Екі елдің түрлі саладағы жемісті ықпалдастығына назар аударған Мемлекет басшысы экономикалық ынтымақтастықты күшейту қажеттігін айтты.
Қазақстан Президенті сондай-ақ екі елдің ұзақмерзімді даму стратегияларында белгіленген стратегиялық мақсаттардың ұқсастығын айтты.
Ә. әл-Жубейр Қазақстан мен Сауд Арабиясының арасындағы қарым-қатынастарды одан әрі нығайтуға күш салудың маңыздылығына тоқталды.
Сонымен қатар, ол біздің елдің ислам әлемін өркендетудегі елеулі рөліне назар аударды. 

///Президентке Агенттіктің 2021 жылы атқарған жұмыстарының нәтижелері мен тексеріліп жатқан қылмыстық істер туралы баяндалды.
Марат Ахметжанов Президентке Сыбайлас жемқорлыққа қарсы саясаттың 2022-2026 жылдарға арналған тұжырымдамасын іске асыру жоспарын таныстырды. 
Қазір Парламентте заңсыз байығаны үшін жауапкершілік енгізу және сыбайлас жемқорлықты әшкерелеушілерді қорғау жүйесін қалыптастыру мәселелеріне қатысты заң жобасы қарастырылып жатыр. Бұл норма мемлекеттік қызметшілердің кірістері мен шығыстарын бақылауға мүмкіндік береді.
Қасым-Жомарт Тоқаевқа Сыбайлас жемқорлықпен күрес тұжырымдамасын жүзеге асыруға барлық мемлекеттік орган тартылатыны туралы мәлімет берілді. Сыбайлас жемқорлыққа қарсы іс-қимылға қатысты қабылданып жатқан шаралардың толық атқарылуы бойынша әр ведомствода жауапты адамдар бекітіледі.
Мемлекет басшысы тұжырымдаманы жүзеге асыру үшін ұсынылған тәсілдерді қолдап, Агенттіктің осы бағыттағы үйлестіруші рөлін күшейтуді тапсырды. Президент бұл жұмысты ерекше бақылауға алды.
Кездесу қорытындысы бойынша Қасым-Жомарт Тоқаев сыбайлас жемқорлықтың алғышарттарын жоюға, қылмыс тәсілдерін әшкерелеуге және жемқорларды жауапкершілікке тартуға бағытталған жүйелі жұмысты жалғастыру жөнінде тапсырма берді.
///Мемлекет басшысы жемісті ынтымақтастық үшін ризашылық білдіріп, Қазақстанның ExxonMobil Production Companyмен бірқатар ірі көмірсутек жобалары бойынша тығыз жұмыс істеп жатқанын айтты.
Қасым-Жомарт Тоқаев ынтымақтастықты кеңейту жөніндегі тиімді шараларды әзірлеуге бүгінгі кездесудің жақсы мүмкіндік беретінін айтып, туындаған мәселелерді келісіп шешудің маңыздылығына назар аударды.
Нил Даффин Шетелдік инвесторлар кеңесі Қазақстанның шетелдің бизнес өкілдерімен диалог орнату үшін маңызды алаң екенін айтты.



///
	 

	Кездесу барысында С.Ахметов еліміздің қазіргі әлеуметтік-экономикалық дамуы, негізгі мемлекеттік бағдарламалардың іске асырылуы және Үкіметтің кеңейтілген отырысында берілген тапсырмалардың орындалу барысы туралы баяндады.

	Сонымен қатар, одан арғы экономикалық өсімді қамтамасыз етудің және азаматтардың әл-ауқатын арттырудың негізгі мәселелері қаралды.

	Кездесу қорытындысында Мемлекет басшысы бірқатар нақты тапсырмалар берді.


///Жиынды ашқан Мемлекеттік хатшы биыл Қазақстан Үшінші жаңғыруды іске асыруды бастағанын айтты.
Г.Әбдіқалықова бүгінде елімізде Мемлекет басшысы белгілеп берген негізгі үш саланы – экономиканы, саясатты және қоғамдық сананы жаңғырту мәселесі бойынша алға қойылған міндеттердің жүзеге асырылып отырғанына назар аударды.
Мемлекеттік хатшы рухани жаңғырудың озық үрдістерін іске асырудың маңыздылығына ерекше тоқталды. Ол адам бойында рухани құндылықтарды, бәсекеге қабілеттілікті, прагматизмді қалыптастыру, ұлттық бірегейлікті сақтау, білімге құштарлықты арттыру ісінде отбасының, атап айтқанда өскелең ұрпақты тәрбиелеп отырған әйелдердің басты рөл атқаратынын айтты.
Осыған орай, Г.Әбдіқалықова еліміздің әйелдер қауымын «Рухани жаңғыру» жалпыұлттық жобасының 6 бағытын ілгерілету үшін барынша күш жұмылдыруға шақырды.
Басқосуда БҰҰ-ның 2030 жылға дейінгі Орнықты даму мақсаттарына қол жеткізу бағытында Қазақстан Республикасында атқарылған жұмыстар жөнінде Сыртқы істер министрлігінің ақпараты тыңдалды.
Сондай-ақ, отырыста мемлекеттік қызметті жаңғырту және мансап тұрғысынан ілгерілеу барысында тең мүмкіндіктерді қамтамасыз ету туралы айтылды. Мемлекеттік қызмет істері және сыбайлас жемқорлыққа қарсы іс-қимыл агенттігінің ақпаратына сәйкес, 2017 жылғы 1 қаңтардағы жағдай бойынша еліміздегі мемлекеттік қызметшілердің арасында әйелдердің үлесі – 55,5% (92203-ден – 51151), бұл өткен жылғы көрсеткіштен 0,5%-ға (91330-ден – 50219) жоғары.
Құзырлы агенттіктің мәліметінше, 2016 жылы «Б» корпусындағы әкімшілік лауазымдарды иеленуге арналған конкурстарға 43476 кандидат қатысқан, олардың 20862-і – әйелдер (48%). Конкурстардың нәтижелері бойынша тағайындалған әйелдердің үлесі 48,5% болды (20690-нан – 10032). Бұл ретте, «Б» корпусындағы басшылық лауазымдарға 6134 үміткердің 42,9%-ын (2633) әйелдер құраған, ал, басшылық қызметтерге тағайындалған әйелдердің үлесі – 34,8% (4357-ден – 1524).
Бұдан бөлек, қиын жағдайға тап болған тұлғаларға қолдау көрсетумен айналысатын Семей қаласындағы «Отбасы орталығы» қоғамдық қорының жұмыс тәжірибесі таныстырылды.
Мемлекеттік хатшы отырыс қорытындысы бойынша мемлекеттік органдарға бірқатар нақты тапсырма берді.
Анықтама: 2015 жылғы 25 қыркүйекте Біріккен Ұлттар Ұйымының саммитінде БҰҰ-ға мүше мемлекеттер «Баршамызға ортақ әлемді қайта құру: 2030 жылға дейінгі кезеңге арналған орнықты даму саласындағы күн тәртібі» атты жаһандық даму саласындағы күн тәртібін қабылдады. Орнықты даму саласы 2030 жылға дейін қол жеткізілуге тиіс 17 мақсаттан, 169 міндеттен және 230 индикатордан тұрады.
///Мемлекет басшысы Ақтау қаласына жұмыс сапары аясында Әбіш Кекілбайұлының аты беріліп, жаңа ғимаратқа көшкен Маңғыстау облыстық тарихи-өлкетану музейінің жұмысымен танысты.
Президент Қасым-Жомарт Тоқаев сәуір айында Маңғыстау облысына жасаған жұмыс сапары кезінде аймақ әкімдігіне музей құрылысын сапалы әрі уақытылы аяқтауды тапсырған болатын. Мемлекет басшысының тапсырмасына сәйкес, Әбіш Кекілбайұлы атындағы Маңғыстау облыстық тарихи-өлкетану музейі заңғар жазушының 80 жылдық мерейтойы шеңберінде пайдалануға берілді.
Жалпы, бұл кешен «Әбіш Кекілбайұлы мәдени орталығы» деп аталады. Онда Маңғыстау облыстық тарихи-өлкетану музейінен бөлек, кітапхана мен облыстық музыкалық-драма театрдың ғимараты да салынады. Кешеннің құрылысы биылғы қаңтар айында басталған. Толық аяқталуы 2020 жылдың желтоқсан айына жоспарланған. Оның жалпы аумағы 10,6 гектар жерді құрайды.
Мемлекет басшысы Қасым-Жомарт Тоқаев облыстық музейдің жаңа ғимаратын аралап көрді. Естелік кітапқа тілегін жазып, қолтаңба қалдырды.







///Шағын құрамда өткен кездесу барысында Қазақстан мен Израиль серіктестігінің басты бағыттары талқыланды және сауда-экономика, инвестиция, сондай-ақ инновациялық технологиялар салаларындағы ынтымақтастықтың негізгі мәселелері қарастырылды.
Тараптар күн тәртібіндегі мейлінше өзекті халықаралық жайттар жөнінде де пікір алмасты.
Мемлекет басшысы Нұрсұлтан Назарбаев Б.Нетаньяхудің сапары барша қазақстандықтар үшін айтулы мереке – Тәуелсіздіктің 25 жылдығы қарсаңында өтіп отырғанын айтты.
– Осы жылдарда Қазақстан мен Израиль арасында жылы қарым-қатынас сақталып келеді. Қазақстанда тұрып жатқан көптеген еврей диаспорасы өкілдері мен Израильдегі қазақстандық қауымдастық халықтарымыз арасындағы сындарлы қарым-қатынастың дәнекері болып отыр, – деді Қазақстан Президенті.
Мемлекет басшысы Қазақстанның Израильмен іскерлік байланыстарды одан әрі дамытуға мүдделі екенін айта келе, бұл сапар екіжақты қарым-қатынас аясын кеңейтуге тың серпін береді деп үміттенетінін білдірді.
Израиль мемлекетінің Премьер-министрі Қазақстанға Тәуелсіздік мерейтойы қарсаңында келгені өзі үшін зор мәртебе екенін жеткізді.
– Қазіргі кезде әлем үлкен өзгерістерді бастан өткеруде, қауіпсіздік саласында көптеген сын-қатерлер пайда болды. Сонымен бірге бұл өзгерістер негізінен экономиканың кез келген саласымен тығыз байланысты жаңа технологиялардың зор мүмкіндіктеріне жол ашуда, – деді Б.Нетаньяху.
Премьер-министр Израильдің қауіпсіздік пен жаңа технологиялар саласында зор табыстарға жеткеніне назар аударды.
– Осыған орай Қазақстан дамуының стратегиялық жоспарлары мен Израильдің мүмкіндіктерін екі елдің игілігі жолында ұштастыруды ұсынамын, – деді Б.Нетаньяху.
Мемлекет басшысы Израиль Премьер-министрінің ұсынысы Қазақстан тарапының жоспарларымен үйлесетінін атап өтті.
– Израильдің инновация мен жаңа технологиялар саласындағы жетістіктері бізге жақсы таныс. Бүгінде 270 компания экономиканың түрлі салаларында Қазақстан кәсіпорындарымен ынтымақтаса жұмыс жүргізуде. Сіз ұсынған формат бойынша ынтымақтастық орнату туралы мәселе бүгінгі бизнес-форум аясында қызу талқыланады деп ойлаймын, – деді Нұрсұлтан Назарбаев.



///Қасым-Жомарт Тоқаевқа санитарлық-эпидемиологиялық ахуал, халыққа вакцина салу барысы, сондай-ақ, еліміздің әлеуметтік-экономикалық дамуының өзекті мәселелері туралы баяндалды.
Асқар Мамин еліміздегі санитарлық-эпидемиологиялық жағдайдың тұрақтанғанын айтты. Ол COVID-19 індетінің таралу қарқыны бойынша Қазақстанның «қызыл» аймақтан «сары» аймаққа өткенін атап өтті. Азаматтарды вакциналау қарқыны артып келеді. 1 миллион 565 мың адамға бірінші компонент салынса, 460 мың адамға екінші компонент егілген. 1 сәуір мен 5 мамыр аралығында тәуліктік вакцина салу қарқыны 12,6 есе өскен. Кеше Қазақстанда 140 мыңға жуық адам вакцина салдырған.
Премьер-Министр Президентке бизнесті қолдау жұмыстары жайында мәлімет берді. Қызмет көрсету саласында «ASHYQ» қосымшасын пайдалану ісі белсенді түрде артып келе жатқаны айтылды. Қазіргі уақытта жүйе 3 мыңнан астам бизнес субъектілерін және еліміздің 720 мың тұрғынын қамтып отыр.
Үндістандағы санитарлық-эпидемиологиялық жағдайдың күрт нашарлауына байланысты Мемлекет басшысы Үкіметке аталған елге 6 миллион медициналық маска, 400 мың респиратор, 50 мың обаға қарсы арнайы киім және елімізде өндірілген 105 жасанды жолмен дем беру аппараттарын гуманитарлық көмек ретінде жіберуді тапсырды.
Қасым-Жомарт Тоқаевқа жаппай кәсіпкерлікті дамытудың жаңа тәсілдері, сондай-ақ, нәтижелі жұмыспен қамту, азық-түлік тауарларының бағасын ұстап тұру шараларын іске асыру туралы ақпарат берілді. Монополияға қарсы шаралар аясында Үкімет бизнес субъектілерінің арасында бағаға қатысты сөз байласуды болдырмау жөнінде жұмыс жүргізуде.
Үкімет басшысы негізгі 29 азық-түлік тауарының 23-і бойынша азық-түлік қауіпсіздігінің деңгейі қамтамасыз етілгенін, қалған түрлері бойынша нарықтың ішкі өндіріспен қамтамасыз етілу көрсеткіші 80 пайыздан төмен екенін атап өтті. Ұлттық экономиканың өзін-өзі қамту шаралары шеңберінде биыл 35 сүт-тауар фермасы, 2200 гектар бақ, 3 ет комбинаты, 5 құс фабрикасы, балық өндіретін 4 шаруашылық іске қосылады.
Сонымен қатар азық-түлікті тұрақтандыру қорлары құрылды, айналымға қажетті қаражат бөлінді, оларға азық-түлік жеткізуді қамтамасыз ету үшін алдын ала сатып алу жүзеге асырылды.
Әңгімелесу барысында шетелдік инвестицияларды ел экономикасына тарту жөнінде қабылданып жатқан шаралар қарастырылды.
Кездесу соңында Президент халыққа вакцина салу жұмысының қарқынын төмендетпеуді, азық-түлік тауарларының бағасын бақылауда ұстауды тапсырды. Мемлекет басшысы өте қысқа уақытта коронавирусқа қарсы вакцина жасап, оны Дүниежүзілік денсаулық сақтау ұйымына тіркеген қазақстандық мамандардың еңбегін оң бағалады.
///
	 

	Астанада Жоғары Еуразиялық экономикалық кеңестің мемлекет басшылары деңгейіндегі отырысы өтуіне және Еуразиялық экономикалық одақ туралы шартқа қол қойылуына байланысты Қазақстан Президентінің атына құттықтаулар келіп түсуде.

	Еуразиялық экономикалық одақ туралы шартқа қол қойылуына байланысты Қазақстан Республикасы Мемлекеттік сыйлығының лауреаты С.Досанов өз құттықтауын жолдады.

	«Қазақстан, Ресей және Беларусь президенттерінің осы тарихи құжатқа қол қоюы біздің еліміздің одан әрі дамуы мен өркендеуі үшін қуатты серпін болады», - деп атап өткен жазушы.

	Еуразиялық экономикалық одақты құруға Қарағанды мемлекеттік техникалық университетінің студенттері мен оқытушы-профессорлары атынан осы оқу орнының ректоры  А.Газалиев қолдау білдірген.

	«Еуразиялық одақ құру идеясын Сіз тұңғыш рет осыдан 20 жыл бұрын ұсындыңыз. Бүгінде еуразиялық ықпалдастық іс жүзіне асуда және өзінің маңыздылығын дәлелдеуде», - делінген хатта.

	«Alageum Electric» компаниясының бақылаушылар кеңесінің төрағасы С.Қожабаев  өз кезегінде сауда байланыстары мен тауар өндірушілер ықпалдастығын дамыту үшін ЕАЭО құрудың тиімділігін атап өткен.

	«Ықпалдастық үдерістерді тереңдету біз үшін пайдалы және біздің мүдделерімізге сай. Электрлі машина жасау саласында жұмыс істей жүріп, біз нарыққа бәсекеге қабілетті электр-техникалық өнімдерді шығару арқылы сыртқы сауда байланыстары қарқынын одан әрі арттыра түсетін боламыз», - деп жазады автор.

	 «Саутс-ойл» мұнай-газ компаниясының президенті С.Сейтжанов түрлі салалар үшін ықпалдастықтың маңыздылыған атай отырып, шартқа қол қоюды тәуелсіз Қазақстанның дамуындағы жаңа кезеңінің бастапқы нүктесі деп атаған.

	«Біздің кәсіпорындарымыздың бірі  - «Стандарт Цемент» ЖШС 2013 жылы дайын өнім шығару бойынша өзінің жобалық қуатына жетті. Бұған Кедендік одақ пен Бірыңғай экономикалық кеңістіктің жұмысы ықпал еткен сөзсіз, өйткені біздің өнім көрші елдерде үлкен сұранысқа ие», - дейді С.Сейтжанов.

	Алматының тұрғыны М.Жауаров өз хатында Мемлекет басшысын Еуразиялық экономикалық одақ туралы шартқа қол қойылуымен құттықтап, осы бірлестіктің сәтті дамуын тілеген.

	Оңтүстік Қазақстан облысының зиялы қауым өкілдері Еуразиялық экономикалық одақ құру отандық кәсіпкерлік үшін зор мүмкіндіктер ұсынатынын атап өткен.

	«Сіз бастамашылық еткен тарихи жобалардың бәрі бүгінде өміршеңдігін танытуда. Қазірдің өзінде елеулі нәтиже көрсетіп жатқан Кедендік одақ сондай мысалдардың бірі болып саналады», - дейді хат иелері.

	
	 
///
	 

	Кездесуде ынтымақтастықтың салалық қағидаты аясын кеңейту және бірқатар нақты қадамдар жасау, соның ішінде VI Азаматтық форумды өткізуге дайындық мәселесі қаралды.

	Кеңес қорытындысы бойынша мемлекеттік органдарға үкіметтік емес сектормен өзара іс-қимылдың тиімділігін арттыру жөнінде тапсырмалар берілді.
///Ақмола облысына келгеннен кейін Мемлекет басшысы егістік алқабын аралап, «Айбат» ЖШС-нің егін жинау науқанының барысымен танысты.
Қазақстан Президентіне облыстың әлеуметтік-экономикалық  дамуының негізгі көрсеткіштері мен агроөнеркәсіп кешенінің келешегі туралы мәлімет берілді. Сондай-ақ Қасым-Жомарт Тоқаевқа дәнді және майлы дақылдардың жаңа сорттары көрсетілді.
Мемлекет басшысы механизаторлармен әңгімелескенде ауыл шаруашылығы алқаптарын тиімді пайдаланудың маңыздылығын атап өтіп, мемлекет тарапынан агроөнеркәсіп кешенін өркендетуге баса мән беріліп отырғанын айтты.
– Мемлекетіміз үшін сіздердің еңбектеріңіздің мәні зор. Үкімет фермерлерге жан-жақты қолдау көрсетеді, ауылдың өмір сүру сапасын арттыру жөнінде шаралар қабылдайтын болады, – деді Президент.
Кездесу соңында Қасым-Жомарт Тоқаев диқандарға ауа райының жақсы және өнімнің мол болуын тіледі. 




///
	 

	Кездесу барысында екіжақты сауда-экономикалық, ғылыми-техникалық және инвестициялық ынтымақтастықтың кең ауқымдағы мәселелері қозғалды.

	Нұрсұлтан Назарбаев пен Синдзо Абэ өзара ықпалдастық аясын, атап айтқанда екі елдің бірқатар компаниялары арасындағы өзара іс-қимылды одан әрі жандандыра түсу үшін перспективалар бар екенін атап өтті.

	Қазақстан Президенті еліміздің серіктестікті дамытуға деген мүдделілігі жоғары екеніне тоқталды.

	– Мен Жапонияда сапармен екі рет болдым. Біз Орталық Азия елдерімен ынтымақтастықты нығайту туралы Сіздің идеяңызды қолдаймыз. Жапония – әлемдегі экономикасы ірі елдің бірі, Азиядағы біздің көршіміз. Соңғы уақытта қарым-қатынастарымыз арта түсті және бұл ретте біз барлық бағыттар бойынша ынтымақтастыққа дайынбыз. Өзара ықпалдастығымыздың негізгі саласы – энергетика, әсіресе ядролық энергетика. Қазақстан ірі уран өндірушінің бірі болып саналатындықтан, оны Жапониядағы атом стансаларына жеткізе алар еді, – деді Мемлекет басшысы.

	Сондай-ақ, Нұрсұлтан Назарбаев бірлескен жобаның – Ақмола облысында сирек кездесетін металлдар өндіретін зауыт жұмыс істейтінін айтып өтті. Бұдан бөлек, ол Қазақстанның индустриялық-инновациялық бағдарламасы аясында екі елдің арасында технологиялық және инновациялық ынтымақтастықты дамыту мүмкіндіктеріне де назар аударды.  

	Өз кезегінде С.Абэ өткен жылы Санкт-Петербургте алғаш рет өткен G-20 саммитінен кейін екіжақты кездесуге мүмкіндік болғанына ризашылығын білдірді.

	– Сіздің Жапонияға 2008 жылғы сапарыңыз экономикалық қатынастарды нығайтуға жақсы серпін берді, сөйтіп стратегиялық деңгейге қол жеткізілді. Қазақстанның Ауғанстандағы жағдайды тұрақтандыруға елеулі көмек көрсетіп жатқанына ілтипатымыз бен ризашылығымызды білдіремін. Біз Сіздің еліңіздің Жапония және Орталық Азия өңіріндегі елдермен арада диалог орнатуға көмегі тиетініне де үміт артамыз, – деді С.Абэ.           


///
	 

	– Заманның сын-қатеріне лайықты жауап бере алатын қазақстандықтардың жаңа ұрпағын тәрбиелеуде моральдық және материалдық көтермелеу маңызды рөл атқарады. Наградалар еңбекқорлық, табандылық қасиеттерін, сондай-ақ елдің экономика, ғылым, мәдениет және өнер сияқты салаларын нығайту мен дамытуға қосқан жеке үлес салмағын айқындауы тиіс. Сондықтан ведомстволық наградалардың мейлінше әлеуметтік мәні бар және бұл мәселеге біз барынша байыпты қарауға тиіспіз, – деді отырысты ашқан Мемлекеттік хатшы.

	Сондай-ақ, отырыста тәуелсіз Қазақстанның серпінді дамуы өмірдің барлық саласында болып жатқан өзгерістерге ұлттық құқықтың сай болуын талап ететіні атап өтілді. Осыған орай, заң шығару және құқық қолдану қызметін, оның ішінде геральдика мәселелерін одан әрі жетілдіру қажеттігі туындап отыр. Ведомстволық наградалар атауларының дұрыс қолданылмауын,  тілдік нормаларға сай келмеуін реттеуге,  олардың дизайнындағы кемшіліктерді жою қажеттігіне барынша назар аударылды.

	Отырыс қорытындысында тиісті құрылымдарға ұсынымдар мен нақты тапсырмалар берілді.
///Мемлекет басшысы клубтың спорт базасымен танысты. Онда бес футбол алаңы, спортшыларды толық бабына келтіруге арналған медициналық кешен мен жабдықтар бар.
Сонымен қатар, Нұрсұлтан Назарбаевқа Алматы қаласындағы орталық стадионды жаңғырту тұжырымдамасы және мегаполисте жеңіл атлетика спортының инфрақұрылымын дамыту жоспары таныстырылды.
Елбасы «Қайрат» футбол клубының академиясында оқып жатқан жас спортшылармен әңгімелесіп, олардың спорттағы және оқудағы жетістіктері жөнінде сұрады.
– Елімізде спортпен шұғылдану үшін барлық жағдай жасалған. Қазақстан ең жоғары деңгейдегі халықаралық жарыстарда керемет нәтижелер көрсетуде. Бізде бокс, күрес, жүзу, жеңіл атлетика және спорттың басқа да түрлерінен олимпиада чемпиондары бар, – деді Қазақстан Президенті.
Сондай-ақ, Нұрсұлтан Назарбаев еліміздің барлық өңірінде стадиондар кешенді қайта жөндеуден өткенін, мемлекет тарапынан футболды дамыту үшін жүйелі қолдау көрсетіліп жатқанын айтты.
Кездесу соңында Мемлекет басшысы жас спортшыларға зор денсаулық тілеп, жарқын жеңістерге жетулеріне ниеттестік білдірді.




///Мерекелік іс-шара аясында Мемлекет басшысы «Жаңарған жер, бақ қонған нұрлы ел» мюзиклін тамашалады. Жоғары технологиялы музыкалық-хореографиялық этно-модерн қойылымына Қазақстанның белгілі өнер тарландары мен сахна өнерінің жас таланттары қатысты.  
Сондай-ақ Қазақстан Президенті «ЭКСПО» көрме кешені аумағында орналасқан этноауылды аралап көрді. Мұнда музыкамен әрленген театрландырылған көріністер қойылып, декоративті-қолданбалы шығармашылық көрме және ұлттық спорт сайыстары ұйымдастырылды. 
Мемлекет басшысы бұқаралық ақпарат құралдары өкілдері алдында сөз сөйледі. Нұрсұлтан Назарбаев барша қазақстандықтарды Наурыз мерекесімен құттықтап, бұл мейрам ұрпақтар сабақтастығының және халқымыздың тереңнен тамыр тартатын салт-дәстүрі мен мәдениетінің символына айналғанын айтты.
– Наурыз шынайы жалпыхалықтық мерекеге, әрбір азаматымыздың бүкіл Қазақстанның дамуы мен өркендеуіне зор үлес қосып отырғанын көрсететін ел бірлігінің жарқын үлгісіне айналды, – деді Нұрсұлтан Назарбаев.
Қазақстан Президенті жалпыға ортақ жаңару мен рухани жаңғыруды танытатын бұл қастерлі мерекенің өнегелік маңызы зор екенін ерекше атап өтті.
– Ежелден бұл мейрам адамдарды береке-бірлікке бастап, оларды жақсылық пен мейірімділікке, махаббат пен шаттыққа бөлеп келеді. Бұл күндері біз бір-бірімізге қолдау көрсетіп, өкпе-ренішімізді кешіреміз, үйлесімділік пен бірлікке ұмтыламыз. Еліміздің жаһандық бәсекеге қабілеттілігінің берік негізін қалыптастырып, өзара құрмет пен келісім құндылықтарын нығайту бәріміз үшін аса маңызды, – деді Елбасы.
Мемлекет басшысы Қазақстанның тәуелсіздік жылдарында басты барлық бағыттар бойынша зор нәтижелерге қол жеткізгеніне ерекше назар аударып, бүгінде еліміз одан да өршіл мақсатты – әлемнің озық дамыған отыз елінің қатарына қосылуды көздеп отырғанын атап өтті.
– Өміріміздің барлық саласын терең жаңғырту – осы заманның сын-тегеуріндеріне қарсы біздің нақты іс-қимылымыз. Әлемдегі жаңа технологиялық революция жағдайында  адам капиталы, соның ішінде азаматтарымыздың білімі, қабілеттері мен патриотизмі еліміздің басты байлығы болып саналады. Ақылды, табысты және өзіне сенімді азаматтары бар ұлт қана мықты әрі өркендеген Қазақстанды дамыта алады, – деді Нұрсұлтан Назарбаев.
Мемлекет басшысы әрбір азаматымызға жаңа мүмкіндік беретін «Бес әлеуметтік бастаманы» іске асыру мәселесіне ерекше тоқталды.
– «7-20-25» атты жаңа ипотекалық бағдарламаның арқасында еліміздің барлық өңіріндегі көптеген отбасы баспаналы бола алады. Жеңілдетілген шағын несиенің берілуі өз кәсібін бастаймын дегендердің қатарын көбейтеді. Қосымша 20 мың грант бөліп, жаңа жатақханалар салу арқылы мыңдаған жастарымызға жаңа мүмкіндіктер ұсынылады. Осы айтылған нақты шаралар – жастар мен жас отбасыларды қолдаудың көрінісі. Сол арқылы халықтың өмір сүру сапасын жақсартуға және еліміздің әл-ауқатын арттыруға тың серпін беріледі, – деді Нұрсұлтан Назарбаев.           
Соңында Елбасы Отанымыз – Қазақстан Республикасының өркендеуі жолында барша жұртқа бақыт, береке-бірлік пен толағай табыс тіледі.





///
	 

	Екі мемлекеттің көшбасшылары екіжақты ынтымақтастықты дамытудың негізгі бағыттарын, сондай-ақ Си Цзиньпиннің Қазақстанға мемлекеттік сапары қорытындысында қол жеткізілген келісімдердің іске асырылуы барысын қарастырды.

	Сондай-ақ, тараптар халықаралық күн тәртібіндегі негізгі жайттарды, атап айтқанда Шанхайда өтетін АӨСШК алдағы саммитін және Украинадағы жағдайды талқылады.

	Көлік-транзит және су-энергетика салаларындағы байланыстарды нығайту мәселелеріне де баса назар аударылды.

///
	 

	Қазақстан Президентіне мұнда музыкалық кәсіптік білім беруді ұйымдастыру үдерістері туралы баяндалды.

	Мемлекет басшысы жас музыканттардың шығармашылығымен танысып, музыкалық аудиториялар мен залдарды аралап көрді.

	Қазіргі уақытта 680 бала оқитын М.Глинка атындағы балалардың музыкалық мектебі қосымша білім саласында 13 мамандық бойынша қызмет ұсынады. Сондай-ақ онда мүмкіндігі шектеулі балалар үшін инклюзивтік білім беру саласындағы әлеуметтік және білім жобалары жүзеге асырылады. 
///Кездесу барысында еліміздің кино индустриясын дамыту перспективалары қарастырылды.
Қазақстан Президенті кино өнерінің ахуалы еліміздің мәдени келбетін айқындайтынын атап өтіп, отандық кинематография өнімдерінің сапасын арттыру бойынша жұмыс істеуге шақырды. Мемлекет басшысының айтуынша, кино индустриясының, соның ішінде «Қазақфильм» киностудиясының келешегіне қатысты мәселелерді шешу үшін кешенді шаралар қажет.
Ермек Тұрсынов ұлттық киноға көңіл бөлгені үшін Қасым-Жомарт Тоқаевқа алғыс айтып, 30 маусымда Нұр-Сұлтан қаласында өтетін XV «Еуразия» халықаралық кинофестивалінің ашылуына шақырды. 

///Қасым-Жомарт Тоқаев «Astana Club» халықаралық пікірталас алаңына қатысу үшін Нұр-Сұлтан қаласына келген Словенияның бұрынғы Президенті Данило Тюркпен кездесу өткізді.
Тараптар БҰҰ-ның даму жағдайын талқылап, халықаралық күн тәртібіндегі өзекті мәселелер жөнінде пікір алмасты. Барлық салалар бойынша, атап айтқанда, экономикалық бағыттағы көпжақты ынтымақтастықты нығайту қажеттігі сөз болды.
Словениялық саясаткер 2020 жылдың маусым айында Нұр-Сұлтан қаласында өтетін Дүниежүзілік сауда ұйымының Министрлер конференциясы табысты болатынына сенім білдіріп, Қазақстанның көпжақты байланыстарда, оның ішінде, сауда және бейбітшілік пен қауіпсіздікті қамтамасыз ету мәселелерінде белсенді рөл атқаратынын жеткізді.


///
	 

	Алматы облысының Қызылту кенті жанында жолаушылар ұшағының апат болуы салдарынан адамдардың қазаға ұшырауына байланысты Қазақстан Республикасында 2013 жылғы 31 қаңтарда ұлттық аза тұту жариялансын.
///Елбасы кездесу барысында Қазақстан ғылымын одан әрі дамыту және жас ғалымдарға қолдау көрсету үшін тиісті жағдай жасау қажеттігіне ерекше назар аударды.
– «Назарбаев Университеті» әлемге танымал болды. Сіздің басшылығыңызбен мыңнан астам студент оқуын ойдағыдай аяқтады. Біз университетті дамыту ісінде көп нәрсеге қол жеткіздік. Алайда, жас дарындарға одан әрі қолдау білдіру үшін шаралар қарастыру қажет, – деді Қазақстан Президенті.
Сондай-ақ, Нұрсұлтан Назарбаев «ЭКСПО-2017» инфрақұрылымы базасында түрлі стартап жобаларды, әсіресе ІТ-технологиялар мен «жасыл» экономиканы дамыту саласындағы жобаларды әзірлеу және оларды іске асыру барысында жас ғалымдар үшін зор мүмкіндік туатынын атап өтті.
Шигео Катсу Мемлекет басшысына «Назарбаев Университетін» және еліміздің жалпы ғылыми әлеуетін дамыту перспективаларын талқылауға мүмкіндік бергені үшін алғыс айтты.



///
	 

	Қазақстан Президенті «Азия-Еуропа» форумының 10-саммитіне қатысу үшін Милан қаласына келді. Іс-шара аясында бірқатар екіжақты кездесулер де жоспарланып отыр.  
///
	 

	Жеделхатта ел тұрғындарының сайлауға белсенді қатысуы және Х.Руханиге кең қолдау көрсетуі жаңа мемлекет басшысы ұсынған саяси және экономикалық бағдарламаларға сенім артуының айқын айғағы болып саналатыны атап өтілген.

	«Сіздің басшылығыңызбен Иран жаңа даму кезеңіне аяқ басады деген сенімдемін», - делінген құттықтауда.

	Сонымен қатар, Нұрсұлтан Назарбаев Қазақстан мен Иран арасындағы достық пен өзара тиімді ынтымақтастыққа негізделген қарым-қатынастар алдағы уақытта да екі ел халқының игілігі үшін жалғаса беретініне сенім білдірген.

	«Осы орайлы сәтті пайдалана отырып, Сізге зор денсаулық, жаңа қызметіңізде табыс, ал достас Иран халқына бейбіт өмір және бақ-береке тілеймін», - делінген жеделхатта.
///Мемлекет басшысы  Ұлттық банк төрағасының биылғы 8 айдағы ақша-кредит саясатын іске асырудың алдын ала қорытындысы жөнінде, сондай-ақ әлем экономикасының қайта қалпына келу барысында инфляциялық қатердің күшейе түскені туралы есебін тыңдады.
Президентке Үкіметпен бірлесіп бекітілген инфляцияға қарсы шаралар мен оны жүзеге асырудың негізгі бағыттары, сондай-ақ биылғы инфляцияның жаңартылған болжамдары туралы баяндалды.
Сонымен қатар Қасым-Жомарт Тоқаевқа халықтың табысы мен тұтыну деңгейінің артуына ықпал ететін Қазақстандағы экономикалық белсенділіктің арта түскені жөнінде және Президенттің дағдарысқа қарсы бастамаларын іске асыру барысы туралы мәлімет берілді.
Бұдан бөлек Мемлекет басшысына Қазақстанның жалпы халықаралық резервтерінің биылғы 8 айда 93,7 миллиард долларға дейін ұлғайғаны және Ұлттық қордың инвестициялық кірісінің 2,3 миллиард долларға дейін өскені туралы алдын ала деректер ұсынылды. 
Кездесу қорытындысы бойынша Қасым-Жомарт Тоқаев инфляцияның монетарлық емес факторларын төмендетуге және халықаралық нарықтардағы құбылмалылықтың арту жағдайында қаржылық тұрақтылықты қамтамасыз етуге баса мән беруді тапсырды.
 
///Мемлекет басшысына министрліктің қазіргі жұмыстары мен «үлкен деректерге» және жасанды интеллектке талдау жасауға байланысты  «Цифрлық Қазақстан» мемлекеттік бағдарламасы жобаларының жүзеге асырылуы туралы баяндалды.
Қасым-Жомарт Тоқаев министрліктің жүргізіп жатқан жұмыстарының өзектілігін атап өтіп, көрсетілетін мемлекеттік қызметті және жалпы экономиканы цифрландырудың маңызды екенін айтты.
– Бүгінде түрлі дәрежеде кедергі келтіретін үдерістердің бәрін жойып, оларды автоматтандыру керек. Азаматтар сапалы мемлекеттік қызметті ешқандай қиындықсыз, автоматты түрде алуы тиіс, – деді Қазақстан Президенті.
Сонымен қатар, Мемлекет басшысына еліміздегі қалыптасып жатқан инновациялық экожүйе мен оның негізі саналатын «Astana Hub» IT-стартаптар халықаралық технопаркі туралы мәлімет берілді. Асқар Жұмағалиевтің айтуынша, қазіргі таңда технопарк қалыпты жағдайда жұмыс істейді және оның әлеуеті толыққанды пайдаланылуда. 260-тан астам компания акселерациядан өтті. Соның арқасында Қазақстанға 28 миллиард теңгеге жуық қаржы тартылды.
 
 
 

///
	 

	Екі елдің көшбасшылары сауда-экономика, инвестиция және басқа салалардағы өзара іс-қимылды одан әрі нығайту мәселелерін талқылады.

	Сонымен қатар, тараптар өңірлік және халықаралық қауіпсіздіктің өзекті мәселелері жөнінде пікір алмасты.


///Мемлекет басшысы елімізге ресми сапармен келген Солтүстік Македонияның Сыртқы істер министрі Буяр Османиді қабылдады.

Қасым-Жомарт Тоқаев Буяр Османиге ілтипат білдіре отырып, екі ел арасындағы ынтымақтастыққа тың серпін беру тұрғысынан оның бұл сапарының маңызы зор екенін атап өтті.
– Біздің елдеріміз өзара іс-қимылдарды, атап айтқанда сауда, инвестиция салаларындағы қатынастарды және гуманитарлық байланыстарды нығайту үшін зор мүмкіндіктерге ие. Сондықтан мемлекеттеріміз арасындағы ынтымақтастықты дамыту үшін бар әлеуетті пайдалану керек. Сондай-ақ халықаралық ұйымдар аясында да тығыз ықпалдастық орнатамыз деген үміттеміз, – деді Қазақстан Президенті.
Қасым-Жомарт Тоқаев Тетово қаласындағы коронавируспен ауырған науқастар емделетін ауруханада болған өрт салдарынан қаза тапқан адамдардың отбасыларына көңіл айтты.

Кездесуде Мемлекет басшысы Ауғанстандағы ахуалға ерекше назар аударды.
– Ауғанстанға қатысты ұстанымымыз айқын. Халықаралық қоғамдастықтың осындай бетбұрыстар кезінде Ауғанстаннан іргесін аулақ салмай, аталған елге көмек беріп, қолдау көрсетуі қажет деп есептейміз. Біз Ауғанстанның уақытша жаңа үкіметін инклюзивті, барлық этникалық топтар мен қоғамдық-саяси күштердің мүддесін құрметтейді деп үміттенеміз. Қазіргі Ауғанстан үкіметі адам құқықтарын, әйелдер мен балалардың құқықтарын қорғау жөніндегі міндеттемелерін орындап, халықаралық қауымдастықты жаһандық және аймақтық қауіпсіздік пен тұрақтылыққа қауіп төндіретін терроризмнің, заңсыз есірткі айналымының таралуынан және басқа да қиындықтардан қорғау үшін нақты шаралар қабылдайтынына үміт артамыз. Сонымен қатар Қазақстан үкіметі Ауғанстан үкіметімен конструктивті іскерлік байланыстарды, әсіресе сауда және гуманитарлық ынтымақтастық салаларындағы қатынастарды орнатуға дайын. Өйткені бұл салалар бойынша екі ел арасында дәстүрлі тығыз байланыс бар, – деді Президент.
Қасым-Жомарт Тоқаев Ауғанстанда тұратын қазақстандықтардың қауіпсіздігін қамтамасыз етудің маңызды екеніне тоқталды. Ол Буяр Османиге Қазақстан азаматтары мен этникалық қазақтарды өз отанына қайтару жөнінде, сондай-ақ әлемдік қауымдастықтың халықаралық ұйымдар қызметкерлерін, оның ішінде БҰҰ-ның Ауғанстанға көмек беру жөніндегі миссиясын эвакуациялау жұмыстарына көмектесу жөнінде қабылдаған шаралары туралы айтты.

Өз кезегінде Буяр Османи кездесуге мүмкіндік бергені үшін Мемлекет басшысына алғыс айтып, екі ел тәуелсіздігінің 30 жылдығы аясында жасаған сапарының символдық мәні бар екенін атап өтті.
– Менің Қазақстанға сапарым біздің мемлекеттер арасындағы қарым-қатынастарды жаңа белеске шығарады деген сенімдемін. Біз екіжақты байланыстарды тереңдетуге және нығайтуға мүдделіміз, – деді македониялық дипломат.
Кездесуде Ауғанстан бағыты бойынша халықаралық әдістерді жұмылдыруда БҰҰ Қауіпсіздік Кеңесінің басымдыққа ие екені атап өтілді.

///Ақордада Қазақстан Республикасы Президентінің төрағалығымен Қауіпсіздік Кеңесінің шұғыл кеңесі өтті. Жиында ұлттық қауіпсіздіктің бірқатар өзекті мәселесі қарастырылды. Қауіпсіздік Кеңесінің Төрағасы Қасым-Жомарт Тоқаев өз сөзінде азаматтардың конституциялық құқықтарын қорғау бірінші кезектегі міндет  екенін атап өтті.

Бас прокурор Ғизат Нұрдәулетов «қасіретті қаңтар» оқиғасына қатысты тергеу жұмыстарының барысы туралы баяндады. Оның айтуынша, қазіргі уақытта 3024 қылмыстық іс бойынша тергеу амалдары жүргізілуде. Арнаулы прокурорлардың басшылығымен ведомствоаралық тергеу тобы жаппай тәртіпсіздіктер мен террорлық актілер бойынша 177 істі қарап жатыр.
Прокуратура органдарының мәліметі бойынша 779 адам қамауда отыр. Олардың арасында ұйымдасқан қылмыстық топтардың 24 мүшесі бар. 113 адам кісі өлтіру, ұрлық, тонаушылық және қарақшылық әрекеттері үшін бұрын сотталған. Ұсталғандардың тұлғалары анықталған соң, сондай-ақ денсаулық жағдайларына байланысты және басқа да материалдар бойынша 109 азаматтың қамауға алу жазасы кетіп қалмау жөніндегі қолхатпен және жеке кепілдік берумен алмастырылған. Прокурорлар азаматтардың тәртіпсіздікке қатысы бар екені дәлелденбегенін негізге ала отырып, тағы да 103 адамды босатқан. Ұсталғандарды азаптау туралы әрбір хабарлама жіті тексеріледі. Прокурорлар адвокаттармен, құқық қорғаушылармен және Адам құқықтары жөніндегі уәкілмен әрдайым байланыста. Оларға тергеу изоляторларына, уақытша ұстау изоляторларына және ұсталу себебін анықтайтын арнаулы орындарға кіруге мүмкіндік берілген. Жалпы прокуратураға ұсталғандар тарапынан 305 шағым түскен. Құқық бұзушылыққа қатысты 62 шағым расталмады. Азаптау және билігін асыра пайдалану дерегі бойынша 170 қылмыстық іс қозғалды.
«Әрбір істі егжей-тегжейлі тексереміз және бұлтартпас дәлелдер болған жағдайда ғана кінәлілерді жауапкершілікке тартамыз, – деді Бас прокурор.  

Сонымен қатар кеңесте Ұлттық қауіпсіздік комитетінің төрағасы, Ішкі істер министрі, Қорғаныс министрі және Премьер-Министрдің орынбасары – Сыртқы істер министрі баяндама жасады.
Президент кеңесті қорытындылай келе, қаңтар оқиғасы бойынша мұқият және шынайы тексеру жүргізу, ұсталған азаматтардың құқықтарын қорғау, тексеру барысы туралы халыққа уақтылы ақпарат беру жөнінде мемлекеттік органдарға тапсырма берді.  
 
///Қазақстан Президенті әлемде сұранысқа ие мол өнім түрлерін шығаратын өнеркәсіп орнының өндіріс цехтарының жұмысымен танысты.
Қасым-Жомарт Тоқаевқа 2018 жылы желтоқсанда зауытта мыс өндірісін жылына 100 мың тоннаға арттыруға мүмкіндік беретін екінші кенқыздыру пеші іске қосылғаны жөнінде айтылды.
Президент зауыт жұмысшыларымен әңгімелесу барысында ел игілігі үшін сіңірген зор еңбектері үшін оларға ризашылық білдіріп, мемлекет тарапынан өңір тұрғындарының өмір сүру сапасын арттыру шаралары жалғаса беретінін атап өтті.









///Ақордада жоғары әскери және арнаулы атақтар, сыныптық шендер, сондай-ақ, әскерилер мен құқық қорғау органдарының қызметкерлеріне салтанатты түрде ордендер мен медальдар тапсыру рәсімі өтті.
Қасым-Жомарт Тоқаев жиынға қатысушыларды Отан қорғаушы күнімен және Жеңіс мейрамымен құттықтап, халқымыздың ерлік дәстүрін танытатын қос мереке биыл Тәуелсіздігіміздің 30 жылдығы аясында өтіп жатқанын айтты.
– Егемендіктің қадір-қасиеті – жердің тұтастығы мен елдің тыныштығында. Осы асыл құндылықтарды Қарулы Күштеріміз қас қақпай  күзетіп тұр. Тәуелсіздік жылдарында Тұңғыш Президентіміз, Елбасы Нұрсұлтан Әбішұлы Назарбаевтың арқасында мемлекетіміздің мықты қорғаныс жүйесін қалыптастырдық. Әскеріміздің бес қаруын сайладық. Сарбаздарымыздың жауынгерлік рухын көтеріп, кәсіби машығын шыңдадық. Бүгінде армиямыз – елдігіміздің берік қалқаны, Тәуелсіздігіміздің мызғымас тұғыры, – деді Президент.

Қасым-Жомарт Тоқаев Қазақстанның бейбітшілік пен тұрақтылықты қалайтын мемлекет екенін атап өтті. Бірақ ұлттық мүддеге нұқсан келтіретін кез-келген әрекетке тойтарыс бере аламыз. Соңғы уақытта  жер жүзінде түрлі қақтығыстар көбейіп кетті.
– Сарапшылар алпауыт мемлекеттер арасындағы тартыстарды  қырғи-қабақ соғыс кезеңіндегі ахуалмен теңестіруде. ТМД аумағында, тіпті, іргелес көрші елдерде жанжалдар пайда болып жатыр. Ескі дауларға қазіргі түйткілдер қосылып, жағдай күрделене түсті. Бұл – бәрімізді алаңдатып отырған мәселе. Сондықтан арқаны кеңге салмай, ұлттық қорғаныс ісінде темірдей тәртіп сақтауымыз керек. Біздің әскеріміз және барлық Күштік құрылымдар сырттан келген қауіп-қатерге тойтарыс беруге әрдайым сақадай-сай дайын болуға тиіс, – деді Мемлекет басшысы.
Президент өз сөзінде армия мен Күштік құрылымдар еліміздің егемендігі мен ұлттық қауіпсіздіктің басты кепілі саналатынын айтты. Жаһандық өзгерістер мен геостратегиялық тұрақсыздық жағдайында әлемде әскери қызметшілердің рөлі бірнеше есе арта түседі. Бүгінде Қазақстанды өзге жұрттар өңірлік және халықаралық тұрақтылықтың ұйытқысы ретінде мойындайды. Әскери қызметшілер БҰҰ-ның бітімгершілік миссиясы аясында өздеріне жүктелген міндетті табысты атқаруда. Ал ұлттық қауіпсіздік органдарының қызметкерлері «Жусан» арнайы операциясын мінсіз орындады. Полиция мен прокуратураның қызметі кезең-кезеңімен жетілдіріліп келеді.
– Менің тапсырмам бойынша құқық қорғау жүйесін реформалау жұмыстары басталды. Оның тиімді жүзеге асырылуы халықтың билік институтына деген сенімін едәуір арттырып, қоғамдағы құқықтық тәртіп пен әлеуметтік әділдікті нығайтуға септігін тигізеді. Еліміздің қорғаныс қабілетін күшейту үшін мемлекет әскери дайындық пен Қарулы Күштерді жабдықтауға баса мән береді. Әскери қызметшілердің, құқық қорғау органдары қызметкерлерінің жалақысы өсіп, әлеуметтік тұрғыдан қорғалуы біртіндеп жақсарып келеді. Әскери қызметшілерге жан-жақты қолдау көрсету мемлекеттің айрықша назарында болады, – деді Мемлекет басшысы.

Қасым-Жомарт Тоқаев елімізде өз өмірін Отан қорғауға арнаған кәсіби мамандар аз емес екенін ерекше атап өтіп, бүгінгі марапат пен алғысты барша әскери қызметшілерге, Күштік құрылым қызметкерлеріне көрсетілген шынайы құрмет деп бағалады.
– Сіздердің отаншылдық рухтарыңыз, ең алдымен, жас ұрпақ үшін жақсы үлгі-өнеге. Олар сіздерге қарап бой түзейді. Сіздер ерен еңбек пен нағыз ерлікті паш етіп келесіздер. Жоғары мемлекеттік марапаттар Отан алдындағы қызметтеріңізге жаңа жігер береді деп сенемін, – деді Президент.
Мемлекет басшысы барлық әскери қызметшілер мен құқық қорғау органдары қызметкерлеріне Отан алдындағы адал қызметі үшін алғыс айтты.

Салтанатты рәсім барысында Марат Құсайыновқа, Руслан Шпекбаевқа генерал-лейтенант әскери атағы; Айдар Аймұрзинге, Рүстем Ақбалинге, Нұрлан Алдияровқа, Алмаз Ахмадиевке, Серік Борамбаевқа, Мереке Күшікбаевқа, Қуанышбек Үштаевқа генерал-майор әскери атағы; Айбар Дуанбаевқа, Шыңғыс Қоңқашевқа, Руслан Сейсембаевқа ұлттық қауіпсіздік генерал-майоры арнаулы атағы; Мұрат Баймұқашевқа, Оңал Бекиевке, Ақынқали Дәрменовке, Арыстанғани Заппаровқа, Нұрлан Мәсімовке, Марат Төлебаевқа полиция генерал-майоры арнаулы атағы; Жанат Ешмағамбетовке әділет генерал-майоры арнаулы атағы; Қайрат Әбдіхановқа, Жарқынбек Бақашбаевқа, Мақсат Қожабаевқа, Серік Шалабаевқа 3-сыныпты мемлекеттік әділет кеңесшісі сыныптық шені; Нұрлан Шабдарға 3-санатты жоғары біліктілік сыныбы берілді.

Сонымен қатар іс-шара барысында І дәрежелі «Даңқ» орденімен Мемлекеттік күзет қызметі бастығының орынбасары Талғат Мұхтаров;  ІІ дәрежелі «Даңқ» орденімен Ұлттық қауіпсіздік комитетінің Қарағанды облысы бойынша департаментінің бастығы Кендебай Адамбеков, Сыбайлас жемқорлыққа қарсы іс-қимыл агенттігі төрағасының бірінші орынбасары Олжас Бектенов,  Ұлттық ұлан «Батыс» өңірлік қолбасшылығының қолбасшысы  Арман Жұмағалиев наградталды.
Бұдан бөлек І дәрежелі «Айбын» ордені Ұлттық қауіпсіздік комитеті департамент бастығының орынбасары Әділжан Алшыновқа, Қазақстан Республикасы Қарулы Күштері Бас штабы Инженерлік әскерлер департаментінің бастығы Нұрлан Қонысовқа; ІІ дәрежелі «Айбын» ордені Ішкі істер министрлігі Шығыс Қазақстан облысының полиция департаменті Өскемен қаласының полиция басқармасы патрульдік полиция батальонының инспекторы Нұржан Кәкеевке, Бас прокуратураның департамент бастығы Серік Кәріпбековке, Қаржылық мониторинг агенттігі Тергеу департаментінің басшысы Саят Саукомбековке, Төтенше жағдайлар министрлігі Өртке қарсы қызмет комитеті төрағасының орынбасары Марат Хасеновке; ІІІ дәрежелі «Айбын» ордені Мемлекеттік күзет қызметінің Айрықша мақсаттағы күштері «Батыр» президенттік полкінің маманы Евгений Пивеньге табысталды.
Ал Ішкі істер министрлігі Жамбыл облысының полиция департаменті Жергілікті полиция қызметі басқармасының аға инспекторы Диляфруз Кинжеханова «Құрмет» орденімен марапатталды.
Ішкі істер министрлігінің Көліктегі полиция департаменті Қызылорда станциясындағы желілік полиция бөлімінің аға инспекторы Дархан Әбдікәрімов, Төтенше жағдайлар министрлігі Қостанай облысы төтенше жағдайлар департаменті Өрт сөндіру және авариялық-құтқару жұмыстары қызметі № 5 өрт сөндіру бөлімінің бөлімше командирі Владимир Беляков, Төтенше жағдайлар министрлігі Нұр-Сұлтан қаласы төтенше жағдайлар департаменті Өрт сөндіру және авариялық-құтқару жұмыстары қызметі № 6 мамандандырылған өрт сөндіру бөлімінің аға өрт сөндіруші-құтқарушысы Айдархан Кемаладинов, Ішкі істер министрлігі Алматы облысының полиция департаменті Талдықорған қаласының полиция басқармасы патрульдік полиция ротасының инспекторы Дәурен Нәрікбаев, Ішкі істер министрлігінің Батыс Қазақстан облысы бойынша қылмыстық-атқару жүйесі департаменті РУ-170/1 мекемесінің бақылаушысы Абылай Төлеев «Ерлігі үшін» медалімен наградталды.
«Жауынгерлік ерлігі үшін» медалі Қорғаныс министрлігінің 18404 әскери бөлімі десанттық-шабуылдаушы батальонының командирі Жасұлан Байбарақовқа, Қорғаныс министрлігі 15632 әскери бөлімінің командирі Жанат Бектұрғановқа, Қазақстан Республикасы Қарулы Күштері Бас штабының департамент бастығы Елнұр Бисембаевқа, Қорғаныс министрлігі 14776 әскери бөлімінің аға офицері Максим Добросельскийге, Қорғаныс министрлігінің 21450 әскери бөлімі мотоатқыштар батальоны ротасының технигі – аға механигі-жүргізушісі Нұржан Жарияқұлға, Қорғаныс министрлігінің 21814 әскери бөлімі зымыран-артиллериялық кемесінің (3-дәрежелі) командирі Бауырғали Имашевқа, Қазақстан Республикасы Қарулы Күштері Әуе қорғаныс күштері қолбасшысының басқармасы жауынгерлік даярлық басқармасының аға инспекторы-ұшқышы – бағыт аға офицері Ерлан Қозғұловқа, Ұлттық қауіпсіздік комитетінің басқарма бастығы Шынаркүл Сейдахметоваға берілді.














///Кездесу барысында еліміздегі театр өнерін дамыту мәселелері талқыланды.
Қасым-Жомарт Тоқаевқа елордадағы Қазақ мемлекеттік академиялық музыкалық драма театрының жаңа ғимаратын салу жұмыстары бойынша ақпарат берілді.
Белгілі театр және кино режиссері Талғат Теменов болашақта мәдениет жылын жариялау, жас актерлердің әлеуметтік жағдайын жақсарту, баспанамен қамту мәселелері бойынша бірқатар ұсыныстар айтты.
Президент Қасым-Жомарт Тоқаев халықтың рухани сұранысын қамтамасыз етуде өнердің, соның ішінде театрдың маңызын атап өтіп, алдағы уақытта мәдениетке, театр мен киноға мемлекет тарапынан тиісті деңгейде көңіл бөлу жалғаса беретінін айтты.

///Мемлекет басшысына Маңғыстау облысының негізгі әлеуметтік-экономикалық даму көрсеткіштері, Жаңаөзен қаласын кешенді дамыту жоспары және мемлекеттік бағдарламалардың орындалуы жөнінде есеп берілді.
Қасым-Жомарт Тоқаев өнеркәсіптік өндіріс көлемінің азаюы мен өңірге тікелей тартылатын инвестиция қарқынын төмендетпеу керегін атап өтті. Сондай-ақ, Президент халықтың тұрмысы төмен топтарын қолдау, тұрғын үй, соның ішінде, «Бақытты отбасы» бағдарламаларының орындалу мәселелерін облыс басшылығы тұрақты әрі мұқият бақылауда ұстауы қажет екенін айтты. 
Кездесу соңында Қазақстан Президенті Маңғыстау облысын одан әрі дамыту жөнінде бірқатар нақты тапсырма берді.

/// 
Елбасы театрда шығармашыл зиялы қауым және облыстың этно-мәдени бірлестіктері өкілдерімен кездесті.
Қазақстан Президенті жиналғандарды жаңа театрдың ашылуымен құттықтап, елдің береке-бірлігі үшін қоғамды рухани және мәдени дамытудың маңыздылығын атап өтті.
– Бұл – мәдениеттің тамаша жаңа ордасы. Театр 600 орынға лайықталған, дайындық залдары, кіші залы бар. Қазақ және орыс труппаларының ойдағыдай жұмыс істеуі үшін барлық жағдай жасалған. Өскемендіктер осы залда актерлердің тарихымыз бен қазіргімізді айшықтайтын керемет ойынын көретініне сенімдімін, – деді Мемлекет басшысы.
Нұрсұлтан Назарбаев Қазақстанның мәдени өмірін нығайтудағы экономикалық бақуаттылықтың айрықша рөлін атап өтті.
– Мәдениет дамуы үшін экономиканы көтеру қажет. Адамның театрға баруды қалауы тыныш өмір сүріп, тұрақты табыс тапқан кезде ғана пайда болады. Қазақстанда бүгінде үш опера және балет театры, ал облыстарда 50 шақты театр жұмыс істейді. Мұның бәрі мәдени-рухани өмірдің де экономикадағыдай қарқынмен дамуы үшін қажет, – деді Қазақстан Президенті.
Мемлекет басшысы Қазақстанның мәдениет пен өнер саласында қол жеткізген жетістіктері елдің жүйелі экономикалық дамуы арқасында мүмкін болғанына назар аударды.
– Тәуелсіздік жылдары біз жаңа Қазақстанды қалыптастырдық, жаңа ұрпақ тәрбиеледік, экономиканы еселедік, халықтың табысын ұлғайттық. Біз үлкен екі дағдарысты еңсердік. Биыл 20 жылдығын атап өтетін Қазақстан халқы Ассамблеясы әлемнің көптеген елдеріне үлгі болды. Республикамыз ауқымды халықаралық шаралар өтетін орынға айналды. Осының бәріне бірлік пен тұрақтылықтың арқасында қол жетті. Мұны ең басты байлығымыз ретінде сақтау керек, – деді Нұрсұлтан Назарбаев.
Соңында Қазақстан Президенті баршаға зор денсаулық, татулық және табыс тіледі.
Іс-шара барысында сондай-ақ театр актерлері өнер көрсетіп, концерт өтті. 


///Кездесуде Қазақстан Президентіне «Самұрық-Қазына» акционерлік қоғамының қазіргі жағдайы жөнінде мәлімет ұсынылып, холдингті трансформациялау барысы туралы есеп берілді.
Тараптар акционерлік қоғамды одан әрі дамыту перспективалары мен оның тиімділігін арттыру мәселелері жөнінде пікір алмасты.
Сонымен қатар, Нұрсұлтан Назарбаев пен Ричард Эванс Қазақстанның көлік-логистика саласының өзекті мәселелерін және Астананың өңірлік көліктік хаб ретінде қалыптасу мүмкіндіктерін талқылады.
Еліміздің экономикалық даму үдерісіндегі өскелең ұрпақтың рөлін арттыру мәселелері де қаралды.


///Қазақстан Президенті облыстық клиникалық ауруханаға барып, Арыс қаласындағы жарылыстан зардап шеккендердің көңілін сұрады.
Қасым-Жомарт Тоқаевқа жарақат алғандардың жағдайы туралы баяндалды.
Мемлекет басшысы төтенше жағдай аймағында медициналық көмек көрсету жұмыстарын ұйымдастыру үшін қосымша шаралар қабылдауды тапсырды. Қазақстан Президенті зардап шеккендердің тезірек сауығып, отбасыларымен аман-есен қауышуына тілектестік білдірді. 

/// 
Бұл кездесу Ф.-В. Штайнмайердің былтыр қарашада Қазақстанға жасаған ресми сапары аясында болған әңгіменің жалғасы ретінде өтті.
Келіссөздер барысында екіжақты қарым-қатынастың басым тұстары мен Украинаның шығысындағы ахуалды реттеу шаралары талқыланды. Украина мен Ресей Президенттерінің таяуда ГФР Канцлері А.Меркель және Франция Президенті Ф.Олландтың қатысуымен өтуі ықтимал екіжақты кездесуінің бірқатар алғышарттары жөнінде байыпты пікір алмасылды.
Тараптар сондай-ақ сауда-экономикалық ынтымақтастықтағы болашағы бар жобалар мен екі елдің мәдени-гуманитарлық саладағы өзара іс-қимылы туралы да сөз қозғады. Германия федералдық сыртқы істер министрі екіжақты экономикалық қатынастар оң қарқында дамып келе жатқанына тоқтала отырып, Қазақстанның Орталық Азиядағы «тұрақтылық тұтқасы» болып саналатынын атап айтты. 
///Нұрсұлтан Назарбаев Қазақстан мен Еуропа одағы арасындағы қарым-қатынас жоғары деңгейде дамып келе жатқанын атап өтті.
– Біз бірнеше рет кездестік. Сіз төраға болған кезде Еуропа одағы мен Қазақстан арасында кеңейтілген әріптестік және ынтымақтастық туралы келісімге қол қойылды. Биыл осы құжатты ратификациялау рәсімі аяқталады. Жалпы, қарым-қатынасымыздың келешегі жарқын, – деді Елбасы.
Дональд Туск Нұрсұлтан Назарбаевтың Қазақстанды қалыптастыру және өркендету, сондай-ақ еліміздің халықаралық беделін нығайту ісіндегі рөлін атап өтті.  
– Сіз осы өңірде ерекше және маңызды рөл атқарасыз. Сізбен жүздескеніме қуаныштымын. Сіздің билік транзитіне қатысты ойға қонымды әрі жауапты ұстанымыңызды жоғары бағалаймын. Менің ойымша бүкіл Еуропа осы қадамыңызға тәнті болды. Демократия жағдайында кімнің президент болатынын білу оңай емес. Бірақ, Сіз айқындаған бағытты жалғастыру үшін кандидатыңыздың толық мүмкіндігі бар, – деді Еуропалық кеңес төрағасы.
 
Қазақстан Республикасының Тұңғыш Президенті – Елбасының Баспасөз қызметі  
 


///
	 

	Нұрсұлтан Назарбаев Президент Әкімшілігінің идеологиялық, аумақтық-ұйымдастыру және экономикалық бағыттар аясындағы тиімді жұмысын жолға қоюдың маңыздылығын атап өтті.

	Мемлекет басшысы таяуда Үкіметтің кеңейтілген отырысында берілген тапсырмалар бойынша тиісті жұмыстар жүргізіліп, олар бұқаралық ақпарат құралдарында кеңінен жариялануы керектігін тағы да еске салды.

	– Аппарат мемлекеттік бағдарламалардың орындалу барысын бақылап, кемшіліктерді айқындауға және оларды тиімді іске асыру жөнінде нақты шараларды белгілеуге тиіс. Үкіметтің кеңейтілген отырысында менің тарапымнан айтылған сындардан тиісті қорытынды шығарылуы керек. Бұл бағыттарда қандай жұмыстар жүргізіліп жатқаны, кімдер жауапқа тартылғаны және жазаланғаны туралы әрбір факт бойынша халық алдында есеп беріп, БАҚ-та жариялау жөнінде тапсырма берілген болатын. Мен  айтқан сын бойынша тек «Тұрғынүй-құрылысжинақбанкінің» жағдайы жөніндегі деректер ғана айтылды, өзге ешқандай ақпарат болған жоқ. Тіпті бұл ретте менің тарапымнан айтылған сынның бір бөлігі газет беттерінде де көрініс таппаған және телеэфирден де берілмеген. Сондықтан әркімнен тек өз бағыты бойынша бағдарламалардың орындалуымен ғана емес, сондай-ақ Үкіметтің, министрліктер мен ведомстволардың жұмысындағы кемшіліктерді жою жөніндегі барлық нұсқауымның орындалуымен қатаң  түрде жұмыс жүргізуін талап етемін, – деді Мемлекет басшысы.

	Бұған қоса, Қазақстан Президенті еліміздегі патриоттық тәрбие мен діни ахуал саласындағы жұмыстардың тиімділігі кемшін түсіп жатқанын атап көрсетті.

	Сондай-ақ, Нұрсұлтан Назарбаев өңірлердің әлеуметтік-экономикалық дамуына мониторинг және талдау жүргізу бөлігінде Президент Әкімшілігінің қызметін жақсарту қажеттігіне тоқталды.

	– Президент Әкімшілігінің мемлекеттік инспекторлары облыстардағы ахуалды толық білмейді. Олар өз өңірлеріндегі барлық әкімдерді, ауылдық әкімдерді жүзбе-жүз танып, әрқайсысының жұмыс ерекшелігін ажырата білуге тиіс. Мемлекеттік инспектордың жұмысы барлық істен хабардар болу үшін де істеледі. Мысалы, Батыс Қазақстан облысына сапар барысында мемлекеттік инспектор қажетті ақпараттың бәрін білмейтін болып шықты. Ол жаңадан келген адам болуы мүмкін әрі бәрінің қыр-сырын терең игеріп үлгермеген шығар. Бірақ соның өзінде оларда өңір жөнінде жергілікті атқарушы билік қызметіндегі жетістіктер мен кемшіліктерді, сондай-ақ проблемалар мен іске асырылып жатқан жобаларды қамтитын толық ақпарат болуға тиіс. Олай болмаған жағдайда олардың атқарып отырған лауазымына сәйкестігі жөнінде белгілі бір қорытынды жасау қажет болады, – деді Қазақстан Президенті.

	Кеңес қорытындысында Мемлекет басшысы қаралған мәселелерге және биылғы жылдың соңына дейін жоспарланған қоғамдық маңызы бар іс-шараларға тиімді ұйымдастырушылық-ақпараттық қолдау көрсетуге қатысты бірқатар нақты тапсырмалар берді.

///Жеделхатта Қазақстан Президентінің көрнекті мемлекет және қоғам қайраткері Ұзақбай Қарамановтың дүниеден өткені туралы хабарды зор күйзеліспен қабылдағаны айтылған.
«Ұзақбай Қараманұлы бүкіл ғұмырын халқы мен туған елінің өсіп-өркендеуіне арнады. Ол өзінің зор ұйымдастырушылық қабілеті мен қоғамдағы беделінің арқасында көптеген жоғары лауазымды мемлекеттік қызметте болып, өзіне жүктелген міндеттердің барлығын абыроймен атқара білді», – делінген жеделхатта.
Мемлекет басшысы қазақстандықтар оның есімі мен ел алдындағы еңбегін әрдайым есте сақтайтынын атап өтті.
///Мемлекет басшысына еліміздегі агроөнеркәсіп кешенінің қазіргі жағдайы және биылғы 9 айдың ішінде министрлік атқарған жұмыстардың қорытындысы туралы есеп берілді.
Ауыл шаруашылығы министрі жыл басынан бері ауыл шаруашылығындағы ішкі өнімнің көлемі 5 пайызға артып, 4,4 триллион теңгені құрағанын, ал азық-түлік өнімдері 3,5 пайызға, яғни 1,4 триллион теңгеге дейін ұлғайғанын хабарлады. Сондай-ақ министр ауыл шаруашылығының негізгі капиталына және азық-түлік өндірісі саласына тартылған инвестициялардың көлемі 15 пайыздан артып, 445 миллиард теңгеден асқанын айтты.
Сапархан Омаров Қасым-Жомарт Тоқаевқа импортты алмастыру саясатын жүзеге асыру барысы туралы мәлімет берді. Министрдің айтуынша, бүгінде тауардың алты бағыты бойынша импортқа тәуелділік байқалады. Үкімет бекіткен жоспарларды орындау арқылы үш жыл ішінде импортты алмастыру мәселесін шешуге болады.
Сонымен қатар Президентке құс тұмауының таралуына қатысты проблеманың шешілгені туралы айтылды. Министр ұсынған мәліметтерге сәйкес аталған аурудың таралуы толығымен жойылған, құстардың өлім-жітімі бойынша төленетін өтемақы мәселесі тиісті ведомствоның бақылауында тұр.
Ауыл шаруашылығы министрі алдағы бес жылдықта агроөнеркәсіп кешенін дамытудың Ұлттық жоспарын әзірлеу барысы туралы баяндады. Аталған жобаны іске асыру ішкі нарықты әлеуметтік маңызы бар азық-түлік тауарларымен қамтамасыз етуге мүмкіндік береді.
Кездесу соңында Қасым-Жомарт Тоқаев Сапархан Омаровқа қайта өңделген өнім экспортын арттыруға, ауыл шаруашылығындағы еңбек өнімділігін жоғарылатуға, еліміздің шаруалары өндірген тауарлар үшін жаңадан өткізу нарықтарын ашуға және ветеринария саласындағы бақылауды күшейтуге қатысты бірқатар тапсырма берді.

///Мемлекеттер басшылары екіжақты қарым-қатынастарды одан әрі нығайтудың перспективаларын, оның ішінде Қазақстан Президентінің былтырғы қазан айында Ашхабадқа жасаған мемлекеттік сапарының қорытындысы бойынша қол жеткізілген уағдаластықтардың іске асырылу барысын талқылады.
Президенттер өзара сауда-саттық көлемінің артқанына, энергетика, көлік, өнеркәсіп және ауыл шаруашылығы салаларындағы ынтымақтастықтың жанданғанына көңілдері толатынын айтты. Әңгімелесу барысында мемлекеттер басшылары бауырлас екі ел арасындағы сауда-экономикалық, инвестициялық және мәдени-гуманитарлық байланыстарды одан әрі кеңейтуге ниетті екендерін атап өтті.
Қасым-Жомарт Тоқаев Түрікменстан Президентіне шынайы құрметін білдіре отырып, Гурбангулы Бердімұхамедовтің кезектен тыс президент сайлауын өткізу жөніндегі шешімін қолдайтынын мәлімдеді. Қасым-Жомарт Тоқаевтың айтуынша, Түрікменстан басшысының саяси әрі өмірлік мол тәжірибесі осы мемлекеттің өркендеуіне септігін тигізері сөзсіз.
 
///Мемлекет басшысы Ақтау қаласына жұмыс сапармен барып, жазушы, қоғам және мемлекет қайраткері Әбіш Кекілбайдың 80 жылдық мерейтойы аясында орнатылған ескерткішінің ашылу рәсіміне қатысты. Қасым-Жомарт Тоқаев қаламгердің мүсінін салтанатты түрде ашып берді.
Тау тұлғалы талант, ғұлама ойшыл Әбіш Кекілбайұлының ерен еңбегі қандай құрметке де лайық екенін айтқан Қасым-Жомарт Тоқаев, заңғар жазушы, аса көрнекті мемлекет және қоғам қайраткерінің рухына тағзым ету тек Маңғыстау өңірінің ғана емес, бүкіл еліміз үшін маңызды оқиға деп бағалады.
– Біз бүгін рухын ұлықтап отырған Әбіш Кекілбай – адамзаттық болмыстың жоғары деңгейіне көтерілген біртуар тұлға, қазақ халқының ұлы перзенті. Халқымыздың мақтанышына айналған азаматтардың есімін жадымыздан шығармау – баршамыздың парызымыз. Елбасының «Шіркін-ай, осындай қазақтар көбірек болса екен» деп Әбіш ағаға ризашылық білдіруі тегін емес. Зиялы қауым оған айрықша құрмет көрсетіп, «Қазақтың таңдайы» деп атады,– деді Қазақстан Президенті.
Мемлекет басшысы «Қазақстанның Еңбек Ері» атағына ие болған тұңғыш қаламгердің әдебиет әлеміне келгеннен бастап ұлттық сананы сақтау үшін мол үлес қосқанына, ана тілімізді, салт-дәстүрімізді және төл мәдениетімізді дәріптеп, халқына адал қызмет еткеніне тоқталды. Ұлттық болмыс пен ұлттық рух Ә.Кекілбай шығармашылығының діңгегіне айналғанын айтты.
– «Аңыздың ақыры», «Елең-алаң», «Үркер», «Шыңырау» – қайталанбас туындылар. Классик қаламгердің бұл еңбектері әлем әдебиетінің алтын қорына тиесілі. Жазушы қара сөздің құдіреті арқылы елдің намысын оятып, рухын көтерді,– деп баға берді Қасым-Жомарт Тоқаев.
Президент мемлекетіміздің жетістіктері қаламгердің ұлт тағдыры туралы мақалаларында толық көрініс тауып, қоғамның шынайы сипатын танытқан Әбіш Кекілбайұлының көсемсөзі халықтың рухани азығына айналғанын, заңғар жазушының туындыларына тарих пен тәуелсіздіктің арқау болғанын тілге тиек етті.
– Оның білімі, көзқарасы, шын мәнінде, шексіз, бірегей және әмбебап. Әбіш Кекілбай – қазақтың болмыс-бітіміне әлемдік кеңістіктен көз салған кемел ойдың иесі. Ұлы Абай «Өлді деуге бола ма, ойлаңдаршы, Өлмейтұғын артында сөз қалдырған» дейді. Әбіш Кекілбайдың шығармалары ғасырдан ғасырға ұласатын рухани құндылық болып қалатыны сөзсіз,– деді Мемлекет басшысы.
Қасым-Жомарт Тоқаев Әбіш Кекілбайұлының ғұлама жазушы ғана емес, аса көрнекті мемлекет және қоғам қайраткері екенін, Елбасының сенімді серігі ретінде Тәуелсіз Қазақстанның негізін қалауға қосқан үлесі орасан зор деп атап өтті.
Мемлекет басшысы жазушының еліміздегі жоғары лауазымдарда қызмет істеп, халықтың ықыласына бөленгенін, Жоғарғы Кеңес төрағасы, Мемлекеттік хатшы, Сенатор қызметтерін абыроймен атқарғанын айтты.
– Әбіш Кекілбай Тәуелсіздігімізді қорғауға және нығайтуға атсалысқан аса көрнекті қоғам қайраткері болғанына ешқандай күмән жоқ. Өйткені ол қазақтың ой-санасын жаңғыртқан ұлы өзгерістердің басы-қасында жүрді. Көрнекті қайраткер егемен еліміздің тарихи шежіресінде өз қолтаңбасын қалдырды. Оның «Тәуелсіздік – тәтті сөз ғана емес, ұлттық жауапкершілік» деген тұжырымы баршаға ой салады,– деді Мемлекет басшысы.
Қасым-Жомарт Тоқаев Әбіш Кекілбайұлы ел мүддесін бәрінен де биік қойған нағыз патриот, саналы ғұмырын еліне қалтқысыз қызмет етуге арнаған ардақты азамат, барша жұртқа ұлтжандылықтың озық үлгісін көрсеткен тұлға екенін айта келе, қазіргі қазақстандық патриотизм үш тұғырға негізделуі керек деп санайтынын мәлім етті.
– Бірінші, патриотизм төл тарихымыз бен шыққан тегімізді терең ұғынудан басталады. Халқымыздың басынан өткен қилы заманды және ел еңсесін көтерген жетістіктерді жас ұрпақтың білгені өте маңызды. Түп-тамырымыз мыңжылдықтарға ұласады. Мұны мақтаныш сезіммен айту – парыз­­­,– деді Қасым-Жомарт Тоқаев.
Сондай-ақ ол тарихымызға қатысты көптеген деректерді жарыққа шығару қажеттігіне, азаттық үшін күрескен арыстарымыздың есімін ұлықтау арқылы азаматтарымыздың, әсіресе, жастардың бойына отаншылдықты дарыта алатынымызға мән берді.
– Екінші, патриотизм мемлекетімізді және мемлекеттік институттарды құрметтеуден басталады. Мемлекетіміздің қазіргі құндылықтарын бағалау –­ баршамызға ортақ міндет. Береке мен бірлік, тұрақтылық пен тыныштық, татулық пен келісім – біздің басты байлығымыз. Көпшілік, әсіресе, жастар мемлекет болмаса, ұлт болмайтынын ұғынғаны жөн. Бүгінгі буын түрлі қауесеттің жетегіне ермей, ел іргесінің бүтіндігін сақтауға атсалысуы керек,– деді Қазақстан Президенті.
Мемлекет басшысы «Қазақстан патриотизмі» ұғымы бәріміз үшін ұлттық құндылық болуы қажет екеніне, бүкіл идеология Отанды шексіз сүюге бағытталу керектігіне тоқталып, еліміздегі жастар ұйымдарын осы игі бастамаға жұмылуға шақырды.
– Үшінші, біздің мақсатымыз – ең дамыған мемлекеттердің қатарына қосылып, әлемдегі лайықты орнымызды алу. Отансүйгіштік – жай ғана ұран тастау емес. Қазіргі таңда бұл білім алу, ғылымға ұмтылу, инновация мен технологияны игеру арқылы жүзеге асады. Бүгінгі заман – білектінің емес, білімдінің, яғни, ақыл-ой бәсекесінің заманы,– деді Қасым-Жомарт Тоқаев.
Президент жастарымыз Қазақ елін бүкіл дүниежүзіне танытатын жобалар мен бастамаларды жүзеге асыруға талпынуы керек деді. Сонда ғана отаншыл, ұлтжанды ұрпақты жаңа геосаясат, геоэкономика жағдайына бейімдей алатынымызды айтты. Қазақстан патриотизмі осындай үш тұғырға негізделсе, тәуелсіздігіміздің нығайып, еліміздің жарқын болашағына жол ашатынына тоқталды.
Мемлекет басшысы қазақ зиялыларының салмақты сөзі – тәрбиенің тиімді құралы деп ерекше екпін берді.
– Бүгінгі күні зиялы қауымның маңызды міндеті өскелең ұрпақты патриоттық рухта тәрбиелеу деп санаймын,– деді Қасым-Жомарт Тоқаев.
Қазақстан Президенті сөз соңында Әбіш Кекілбайұлының «Ұрпағына ие бола алмаған жұрт ұлттықтан айырылады» деген сөзі әрдайым есімізде тұратынын айтып, жазушының мол мұрасы, өнегелі тағылымы осы мақсатқа қызмет ете беретініне сенім білдірді.








///Мемлекет басшысы Түркістан қаласының «Отырар» шағын ауданына барып, «Нұрлы жер» бағдарламасы бойынша салынып жатқан 26 жаңа үйдің құрылысымен танысты.
Қазақстан Президентіне осы бағдарлама аясында 2019 жылдың соңына дейін жалпы аумағы 96 200 шаршы метрді құрайтын 1560 пәтер пайдалануға берілетіні баяндалды.


///Кездесуде Қазақстан Президентіне сот жүйесін жаңғырту барысы жөнінде баяндалып, «100 нақты қадам» Ұлт жоспарын іске асыру аясындағы міндеттердің орындалуы туралы есеп берілді.
Қасым-Жомарт Тоқаев сот жүйесін жетілдіру жұмыстарын жалғастыруды және халықтың сот билігіне сенімін арттыруға бағытталған шаралардың тиімді жүзеге асырылуын қамтамасыз етуді тапсырды.
///Қасым-Жомарт Тоқаевтың атына Ұлы Жеңістің 76 жылдығына орай шет мемлекеттердің басшыларынан құттықтау жеделхаттары келіп түсіп жатыр.
Ресей Президенті Владимир Путин өзінің құттықтау хатында әкелеріміз бен аталарымыздың, сансыз құрбандардың ерлігін есімізде сақтау, ардагерлерімізге қамқорлық көрсетіп, оларға әрдайым көңіл бөлу біздің ортақ парызымыз деп жазған. Владимир Путин қатал соғыс жылдарында шыңдалған бауырлас достық пен өзара қолдау дәстүрлері Ресей мен Қазақстан арасындағы стратегиялық әріптестік пен одақтастықтың сенімді негізі болып табылатынын айтқан.
Өзбекстан Президенті Шавкат Мирзиёевтің жеделхатында 9 мамыр біздің халықтарымыздың жеңімпаз батырлығы мен ерлігін, олардың бейбітшілік, бостандық және өзара ынтымақтастық үшін қаһармандық күресін білдіретін айтулы күн делінген.
Қырғызстан Президенті Садыр Жапаров біздің халықтарымыздың өмірінде ерекше орын алатын Жеңіс күні мәңгі ерлік пен бірліктің символы болып қала беретінін атап өткен.
Тәжікстан Президенті Эмомали Рахмон өзінің құттықтауында 9 мамыр мемлекеттеріміздің қазіргі тарихындағы айтулы дата екеніне тоқталып, бұл күні жауға қарсы жанқиярлықпен соғысқан бабаларымыздың көзсіз ерліктерін, батылдығы мен отансүйгіштігін және қайсарлығын еске аламыз деп атап өткен.
Түрікменстан Президенті Гурбангулы Бердімұхамедов жеделхатында бабаларымыздың ұлы ерлігі мәңгі ұмытылмайтынына және оның екі ел арасындағы достық қатынастар мен жан-жақты ынтымақтастықты одан әрі нығайтудың берік негізі болатынына сенім білдірген.
Әзербайжан Президенті Ильхам Әлиев Ұлы Отан соғысы жылдарындағы ауыр сынаққа абыроймен төтеп берген халықтарымыздың достық дәстүрі мен көрсеткен өзара қолдауы екі мемлекет арасындағы қарым-қатынастардың одан әрі дамып, нығаюының мықты іргетасы болатынын жеткізген.
Беларусь Президенті Александр Лукашенко өз жеделхатында батыр бабалардың рухына тағзым ету олардың ерліктеріне көрсеткен құрметіміз екенін атап өтіп,  мұның өзара ынтымақтастықты арттырудың берік негізі болатынын және қазіргі әлемнің сын-қатерлеріне тиімді төтеп беруге мүмкіндік беретінін айтқан.
Армения Президенті Армен Саркисян екі ел халықтарының соғыс кезінде шыңдалған достығы Армения мен Қазақстан арасындағы байланыстарды әрі қарай дамытуға қызмет ете беретініне сенім білдірген.
Армения Премьер-Министрінің міндетін атқарушы Никол Пашинян өз құттықтауында ортақ қаһармандарымыздың есімдерін ұлықтау Армения мен Қазақстан арасындағы ынтымақтастықты екі халықтың игілігі үшін дамытудың басты бағдары болады деп сенетінін айтқан.
Жеңіс күні мерекесіне орай Ресей Федерациясы Қауіпсіздік Кеңесі төрағасының орынбасары Дмитрий Медведев, ТМД Атқару комитетінің төрағасы - Атқарушы хатшысы Сергей Лебедев, ҰҚШҰ Бас хатшысы Станислав Зась, Еуразиялық экономикалық комиссия алқасының төрағасы Михаил Мясникович, Еуразиялық даму банкінің басқарма төрағасы Николай Подгузов және Байқоңыр қаласы әкімшілігінің басшысы Константин Бусыгин құттықтау жеделхаттарын жолдады.
Жеделхаттар әлі де толассыз келіп түсуде.
/// 
Делегациялар басшылары Қазақстанға ТМД Үкімет басшылары кеңесі мен Еуразиялық үкіметаралық кеңестің отырыстарына қатысу үшін келді.
Кездесу барысында елдердің қаржы-экономика, көлік-транзит, отын-энергетика салаларындағы өзара ықпалдастығының негізгі аспектілері талқыланды.
Қазақстан Президенті ТМД елдерінің мемлекет және үкімет  басшылары кездесулерінің, екіжақты және көпжақты келіссөздердің маңыздылығына тоқталды.
– Жаһандық дағдарыстық құбылыстарды өткеріп, жекелеген экспорттық тауарлар бағасы төмендеп жатқан қазіргідей уақытта бірлескен жұмыс пен кооперацияны күшейту қажет болады. Ықпалдастыққа балама жоқ деп санаймын, сондықтан біз тиісті үдерістерге бастамашылық етіп отырмыз. Еуразиялық экономикалық одақ жұмыс істеп тұр. Бүгінгі қиындықтарға қарамастан, мен оның болашағы зор деп сенемін. Мұндай қиындықтар болатынын біз болжадық, бірақ шарттың мәні, мақсаты мен онда қойылған міндеттері дұрыс, – деді Нұрсұлтан Назарбаев. 
Мемлекет басшысы қазіргі жағдайда Қазақстан орнықты дамуды сақтау үшін әсіресе инфрақұрылымды жаңғырту саласында қажетті шараның бәрін қабылдап жатқанын атап өтті. 



///Мемлекет басшысы өзіне айрықша құрметті азамат атағын бергені үшін Хиросима қаласының билік өкілдері мен жұртшылығына ризашылығын білдіріп, мұны Қазақстан мен Жапонияның антиядролық қозғалыстағы ниеттестігінің белгісі деп атады.
– Жапонның Хиросима мен Нагасаки қалалары адамзаттың жаппай қырып-жою қаруына қарсы күресінің жалпыәлемдік символы болып саналады. Сіздердің ядролық қару-жарақтан ада әлемді қалыптастыру жолында жұмсаған күш-жігерлеріңіз бен қосқан өлшеусіз үлестеріңізді бүкіл әлем жоғары бағалайды, – деді Нұрсұлтан Назарбаев.
Қазақстан Президенті атом бомбасынан құрбан болған ондаған мың адамның рухына тағзым ету үшін Хиросимаға арнайы келгенін айтты.
– Хиросимаға келіп, Бейбітшілік мемориалды саябағы нысандарымен танысу кезінде ядролық қарусыздану мен таратпау саласындағы біздің бастамаларымыздың маңыздылығына деген сенімім тағы да беки түсті. Осы жерде, Хиросимада тұрып, атом бомбасы жарылысының бар қасіретті салдарын көре отырып, бүкіл әлем көшбасшыларын ядролық сынақтардан бас тартуға, атом қасіретінің қайталануына жол бермеуге шақырамын, – деді Мемлекет басшысы.
Нұрсұлтан Назарбаев Семей полигонында қырық жылдан астам бойы үздіксіз жүргізілген ядролық сынақтар қазақ жеріне және халық денсаулығына орасан залал келтіргенін еске салды.
– Бүгін хиросималық бүлдіршіндер орындаған «Заман-ай» әні біздің елдеріміздің әлемдік қоғамдастықты ядролық зұлмат қатерінен құтқарудағы ұмтылысының нышанына айналды, – деді Қазақстан Президенті.
Мемлекет басшысы алдағы уақытта мұндай қасіретке жол бермеу үшін бар күш-жігерді жұмсауға шақырды.
Сондай-ақ, Нұрсұлтан Назарбаев Премьер-Министр Абэмен келіссөз жүргізу барысында жаппай қырып-жою қаруы қауіпінен ада әлем қалыптастыру жөніндегі іс-қимылды жалғастыру үшін екі елдің күш-жігерін жұмылдыру жөніндегі уағдаластыққа қол жеткізілгенін айтты.
Қала мэрі Кадзуми Мацуи Хиросимаға келгені үшін Нұрсұлтан Назарбаевқа барша тұрғындар атынан алғыс білдіріп, оған айрықша құрметті азамат атағының берілуі ядролық қарусыз әлем үшін күрестегі сіңірген еңбегінің жоғары бағалануының белгісі екенін атап өтті.
– Сіз 1991 жылғы 29 тамызда Қазақстан халқының қалауымен Семей ядролық полигонын жаптыңыз. Орталық Азияда ядросыз аймақ қалыптастыруға және 29 тамызды Ядролық сынаққа қарсы іс-қимылдың халықаралық күні деп жариялауға бастамашылық еттіңіз. Ядролық қарусыз әлем қалыптастыру ісінде Сіз жетекші рөл атқарып келесіз, – деді К.Мацуи.



///Гүлшара Әбдіқалықова құттықтау сөзінде Елбасы Н.Назарбаевтың мәдениетті дамытуды мемлекеттік саясаттың  басымдығы бар бағытының бірі ретінде атағанын айтты. Біз мәдениетті басқарудың қазіргі заманғы үлгісін қалыптастырудамыз, ол Қазақстан Республикасының әлемдегі ең дамыған 30 мемлекетінің қатарына қосылуына септігін тигізетін болады.
Бүгінде елімізде Мәдени саясат тұжырымдамасы табысты іске асырылуда. 700-ден астам баспа және кітап шығарумен айналысатын мекемелер жемісті жұмыс жүргізуде. 11 мыңнан астам кітапхана есігі айқара ашық. Мемлекет басшысының тапсырмасы бойынша
жалпы көлемі 18 мың библиографиялық жазбаларды құрайтын Қазақ ұлттық электрондық кітапханасының қоры жүйелі түрде ұлғайтылып келеді. Бүгінде еліміздің әрбір 4-інші азаматы оқырман болып саналады.
Кітап көрме-жәрмеңкесі Қазақстан Тәуелсіздігінің 25 жылдығын мерекелеу аясында ұйымдыстырылуда. Бұл мәдени-ағартушылық мақсаттағы іс-шара ауқымды зияткерлік ортада ТМД, Еуропа және Азия мемлекеттері баспаларының, кітап саудасымен айналысатын және ғылыми, білім беру мекемелерінің, сондай-ақ полиграфиялық компанияларының басын қосуды көздеп отыр. Кітап көрмесіне таяу және алыс шетелдердің 20 елінен, оның ішінде Қазақстан, Ресей, Беларусь, Қытай, Германия және т.б. елдерден 80-нен астам компания қатысуда.
Еуразиялық халықаралық кітап көрме-жәрмеңкесін өткізу идеясы Астананы Мемлекет басшысының «100 нақты қадам» ұлт жоспары аясында Еуразияның іскерлік, мәдени және ғылыми орталығына айналдыруға үлес қосу мақсатымен іске асырылуда.
Мемлекеттік хатшы халықаралық кітап көрме-жәрмеңкесін аралау барысында жұртшылық назарына ұсынылған кітаптар экспозициясымен танысып, көрменің Франкфурт, Мәскеу, Бейжің сияқты қалалардағы ірі кітап көрме-жәрмеңкелері деңгейіне көтерілуіне тілектестік білдірді.
/// 
Ерлан Кенжеғалиұлы Сағадиев Қазақстан Республикасының Білім және ғылым министрі болып тағайындалсын.
 
Қазақстан Республикасының
              Президенті                                                                               Н.Назарбаев
 
 
Астана, Ақорда, 2016 жылғы 10 ақпан
                       №  194
///Басқосуда жер қатынастары саласында заңдылықты сақтау мәселелері,  сондай-ақ білім беру ісінде бюджет қаражатын тиімді пайдалануды қамтамасыз ету үшін қабылданып жатқан шаралар талқыланды. Бас прокуратураның, Мемлекеттік қызметі істері және сыбайлас жемқорлыққа қарсы іс-қимыл агенттігінің, Республикалық бюджеттің атқарылуын бақылау жөніндегі есеп комитетінің, Ауыл шаруашылығы, Білім және ғылым министрліктерінің баяндамалары тыңдалды.
Жиынды ашқан Гүлшара Әбдіқалықова сыбайлас жемқорлыққа қарсы іс-қимыл Қазақстанда мемлекеттік саясаттың маңызды стратегиялық басымдығы ретінде қарастырылатынын айтты. Елбасы Н.Ә.Назарбаев Қазақстан халқына арналған қаңтардағы Жолдауында сыбайлас жемқорлықпен күресті жалғастыру қажеттігін бекер атап өткен жоқ.
Жер қатынастары сыбайлас жемқорлық белең алған саланың бірі болып саналатынын тәжірибе көрсетіп отыр. Тек соңғы екі жарым жыл ішінде бұл сала бойынша сыбайлас жемқорлыққа қарсы қызмет 457 қылмысты тіркеген. 78 адам сотталды. Прокурорлық тексеріс нәтижесі бойынша, жер қатынастарын реттейтін заңнаманы бұзғаны үшін 342 адам түрлі жауапкершіліке тартылды, соның ішінде 25 қызметші мемлекеттік қызметтің беделіне нұқсан келтіргені үшін жауапты болды. Осыған байланысты мүдделі мемлекеттік органдардың назары жер туралы заңнаманы, жеке баспана құрылысы үшін жер телімдерін беру кезіндегі кезектілік тәртібін және мемлекеттік қызмет көрсету мерзімін сақтау, коммерциялық жерлерді аукционсыз иеленуге жол бермеу қажеттігіне аударылды.  
Мемлекеттік хатшы білім беру ісін қаржыландыруға мемлекеттен мол қаржы бөлініп отырғанына тоқталды. Сонымен қатар, 2016 жылдан бері бұл салада сыбайлас жемқорлыққа қатысты 510 қылмыс тіркеліп, 178 адам сотталған. Әлеуметтік сауалнамалар жоғары оқу орындарындағы білім беру ісінде, мектепке дейінгі мекемелердегі балаларға орын бөлу барысында сыбайлас жемқорлық деңгейі жоғары екенін көрсетеді.
Талқылау нәтижесі бойынша Комиссия өкілетті мемлекеттік органдарға анықталған заң бұзушылықтарға қатысты талдау жүргізу және қылмыстың алдын алатын тиісті тетіктер әзірлеу үшін шаралар қабылдау жөнінде тапсырма берді.
Соңында Г.Әбдіқалықова елімізде сыбайлас жемқорлықсыз құқықтық мемлекет қалыптастыру үшін жүргізіліп жатқан реформалар Қазақстан Республикасының 2025 жылға дейінгі стратегиялық даму жоспарының басты міндеттеріне қол жеткізуге бағытталуы керек екенін айтты. Бұл – жедел әрі сапалы экономикалық өсім және халықтың әл-ауқатын арттыру. 
///Қазақстан Президентіне ОПЕК пен Мұнай өндірісін шектеу туралы келісімге қол қойған ұйымға кірмейтін мұнай өндіруші елдері өкілдерінің кездесуінің қорытындылары жөнінде мәлімет берілді.
Мемлекет басшысына Қазақстанның Мұнай өндіруші елдердің ынтымақтастық хартиясына алдын ала қол қойғаны және мұнай өндіруші елдердегі жағдай, Теңіз кең орнындағы қазіргі ахуал, шетелдік компаниялармен жұмыс жөнінде баяндалды. 


///Қарағанды облысына жұмыс сапарымен келген Президент Қасым-Жомарт Тоқаев «Сарыарқа» арнайы экономикалық аймағындағы бірқатар нысанды аралап көрді.
Өңірдің индустриялық әлеуетімен танысу «Бёмер Арматура» жауапкершілігі шектеулі серіктестігінен басталды. Бұл – неміс технологиясы бойынша шарлы ілмекті арматура шығаратын бүкіл Орталық Азияда теңдесі жоқ кәсіпорын. Аталған өнім түрі мұнай-газ секторы мен тұрғын үй-коммуналдық шаруашылық саласында сұранысқа ие.
Мемлекет басшысы содан кейін «Recycling Company» жауапкершілігі шектеулі серіктестігіне қарасты Қазақстандағы ескі көлік құралдарын жоятын тұңғыш зауытта болды. Жылына 50 мың автомобильге дейін қайта өңдеуге мүмкіндік беретін балқыту цехының жұмысы мен шредерлік құрылғы Президенттің ерекше қызығушылығын туғызды. Машиналарды жинап жоюдың кешенді әдісі еліміздің автомобиль паркін жаңартуға, экологиялық ахуалды жақсартуға мүмкіндік береді.
«Әлфарух» көтерме-бөлу орталығында Қасым-Жомарт Тоқаев кросс-док, климаттық қойма мен көтерме-бөлшек орталығын аралап көрді. Президент аталған нысанның транзиттік-логистикалық мүмкіндіктерін кеңейтудің маңыздылығын және Қарағандының тәжірибесін басқа өңірлерге енгізу қажеттігін атап өтті.
Сондай-ақ, мұнда Қарағандыдағы тұрғын үй құрылыстарының жүргізілу барысына арналған таныстырылым рәсімі өтті. Мемлекет басшысына алдағы уақытта облыс орталығының ажарын аша түсетін жаңа сәулет жобалары көрсетілді. Облыс әкімі Ерлан Қошанов Қарағандының жаңа орталығында бой көтеретін тұрғын үйлер, әлеуметтік нысандар мен спорт кешендері туралы баяндады.


























///Қасым-Жомарт Тоқаев Қарағанды облысына жасаған жұмыс сапарының аясында облыс орталығынан қашық аудандардың бірі – Пришахтинскідегі жаңа балалар емханасына барды. Жаңа медициналық мекеме бір ауысымда 300 адамды қабылдайды.
Мемлекет басшысы емдеу кабинеттерін, заманауи медициналық құрал-жабдықтарды қарап көріп, дәрігерлермен әңгімелесті. Сондай-ақ, Президентке облыстың міндетті әлеуметтік медициналық сақтандыруды (МӘМС) енгізуге дайындығы жөнінде айтылды. 






///
	 

	Ақордада өткен отырыста алғашқы басқосу өткізілгеннен бергі алты ай ішінде атқарылған жұмыстар қорытындысы шығарылды.

	Отырысқа қатысушылар ұлттық тарихты зерделеу жөнінде одан әрі атқарылар жұмыстар перспективаларын талқылады.

	Жұмыс тобының мүшелері оқу-әдістемелік және ғылыми-зерттеушілік сипатттағы проблемаларға талдау жасау аясында еліміздің жетекші ұлттық жоғары оқу орындары – әл-Фараби атындағы Қазақ Ұлттық университеті мен Л.Н.Гумилев атындағы Еуразия ұлттық университетінің тәжірибелерімен танысты.

	Сондай-ақ, мұражай-мұрағат ісін дамытудың өзекті мәселелері қаралды.

	Отырыс қорытындысында уәкілетті мемлекеттік органдар мен ұйымдар, республиканың оқу және ғылыми-зерттеу мекемелері үшін бірқатар ұсынымдар әзірленді.
/// 
Елбасы құттықтауында Д.Медведевтің жігерлілігі мен алысты болжай білетіндігін, сондай-ақ Ресейдің қарқынды дамуы мен әлемдік қоғамдастықтағы биік беделін атап өткен.
«Біздің арамызда қалыптасқан деңгейі биік сенім мен өзара түсіністік алдағы уақытта да елдеріміздің серіктестік рухы мен одақтастығын нығайтуға қызмет ете беретініне сенімдімін», – делінген құттықтауда.
Соңында Нұрсұлтан Назарбаев Ресей Үкіметі төрағасына мықты денсаулық, бақыт және игілік тіледі. 
///
	 

	Сапар барысында Елбасының бірқатар нысандарды аралап, өңірдің жұртшылық өкілдерімен және кәсіпкерлермен кездесуі, сондай-ақ Шахтер күні мен Қарағанды қаласының 80 жылдығына арналған мерекелік шараларға қатысуы жоспарланған. 
///Қасым-Жомарт Тоқаевқа «Самұрық-Қазына» ҰӘҚ» компаниялар тобының 9 айдағы жұмысының қорытындылары туралы есеп берілді.
Ахметжан Есімовтің мәліметінше, есептік кезеңдегі таза табыс жоспарланған 167 млрд теңгеден 2,6 есеге асып, 436 млрд теңгеге жеткен. Биыл Үкіметке 120 млрд теңге көлемінде дивидендтер төленіп, 2017 жылғы көрсеткішпен салыстырғанда 10 есе артық. Сондай-ақ энергетикалық, мұнай-газ, уран, телекоммуникациялар, пошта және басқа да салалардағы компаниялар тобының барлық кәсіпорындарында үздіксіз жұмыс қамтамасыз етілді. Өндірістегі жұмыс орындары жаппай қысқартуға ұшырамай, персонал толық құрамда сақталды, қызметкерлерге еңбекақы уақытылы төленіп отыр.
«Самұрық-Қазына» басшысы Қор сатып алулар жүйесі арқылы ел экономикасын қолдауға қатысты Мемлекет басшысының тапсырмаларын орындау жөніндегі жұмысты жалғастырып жатқанын хабарлады. Биылғы 9 айдың қорытындысы бойынша Қордың сатып алулар жүйесіндегі жергілікті өнім үлесі 66% құрады. Бәсекелестік ортаға 819 млрд теңгеге сатып алулар шығарылған. Бизнестің 17 000 субъектісі Қордың сатып алуларына қатысуға мүмкіндік алды. 2020 жылдың басынан бері компаниялар тобы 2,4 трлн теңгеге отандық бизнеспен шарттар жасасып, жергілікті кәсіпорындарға 12 мың тапсырыс берілген. Аталған кәсіпорындарда 280 мың адам жұмыс істейді. Есеп бойынша мемлекеттік бюджетке 170 млрд теңге көлемінде салық төлемдері түсуі тиіс.
Сондай-ақ Қазақстан Президентіне Қорды инвестициялық холдингке айналдыру тұжырымдамасы ұсынылды.
Басқарма басшысы Ахметжан Есімов Қасым-Жомарт Тоқаевқа инвестициялық холдингке айналдырудың артықшылықтары туралы айтты. Оның сөзінше, бұл активтердің географиясы мен салалары бойынша портфельді әртараптандыруға, инвестициялардың табысын арттыруға, дивидендтердің есебінен бюджет түсімдерін ұлғайтуға мүмкіндік береді.
Мемлекет басшысына Жолдаудағы тапсырмаларға сәйкес Қор активтерін жекешелендіру бағдарламасы жалғаса беретіні туралы хабарланды. Бұл ретте, Қор мемлекеттік және жеке меншік мүдделер арасындағы тепе-теңдікті қамтамасыз ету мақсатында ірі және стратегиялық компаниялардағы өз үлесінің 51 және одан да көп пайызын бақылауды сақтап қалады.
 

///
	 

	Сапар барысында Мемлекет басшысының бірқатар нысандарда болуы, сондай-ақ өңірдің жұртшылық өкілдерімен және кәсіпкерлерімен кездесу өткізуі жоспарланған. 
/// 
Мемлекет басшысының Алматы облысына жұмыс сапары аясында өткен іс-шараға Қарасай ауданының 5 мыңнан аса тұрғыны қатысты.
Жиналғандарға сөз арнаған Нұрсұлтан Назарбаев бүгінде ел азаматтары үшін бүкіл әлемге есік ашық екенін, бірақ Қазақстан баршаның қайта оралуға тырысатын орны болып қала беретінін атап өтті.
– Қазақстандықтардың еңбегінің арқасында біздің республикамыз тарихи тұрғыдан қысқа мерзім ішінде ғаламат табыстарға жетті, Тәуелсіздігін нығайтып, танымал әрі беделді елге айналды. Бүгінде біздің ынтымағымыздан өзге мемлекеттер үлгі алып жатыр. Мен үшін бүкіл Қазақстан алтын бесік саналады, баршамызға да солай болуға тиіс. Адам өзінің балалық шағы өткен жерді ешқашан ұмытпайды, Үшқоңыр – мен үшін осындай жер. Жетісудың саф ауасы мен салқын самалын басқа жерден табу қиын. Ғажайып табиғат, сүйікті тауларымыз жылдар өтсе де, бұрынғыдай керемет, – деді Мемлекет басшысы. 
Қазақстан Президенті ғылым мен өнердегі және басқа салалардағы көптеген көрнекті тұлғалардың ауылдан шыққанына назар аударды.
– Ауыл – халық руханиятының діңгегі, мәдениетінің мәйегі, елдігінің бастауы, дәстүрінің қайнар көзі.  Қарасай жері ежелден көпэтникалық мәдениетімен белгілі, мұнда түрлі халықтар мен этностардың өкілдері өмір сүріп келеді. Олар бізге әкелеріміз арқылы берілген бірліктің, татулық пен келісімнің рухын сақтады, – деді Нұрсұлтан Назарбаев.
Елбасы  мемлекеттің өңірлерді дамыту жөніндегі жүйелі саясатының нәтижесін бүкіл елден көруге болатынын айтты.
– Мен бұл өлкенің қалай гүлденіп келе жатқанын ұдайы назарымда ұстаймын және шын қуанамын. Былтыр Алматы облысында 20 мың жұмыс орны ашылды. Индустрияландыру бағдарламасы бойынша өңірде құны 283 миллиард теңге болатын 48 жоба жүзеге асырылды. Соңғы екі жылда жолдарды қалпына келтіруге бір миллиард теңгеден бөлінді. «Орталық – Оңтүстік» және «Батыс Еуропа – Батыс Қытай» магистралдерінің осы өңірдегі учаскелерінің құрылысына 50 мыңнан астам адам қатысатын болады. Былтыр облыста 27 денсаулық сақтау нысаны салынды, – деді Қазақстан Президенті.
Нұрсұлтан Назарбаев Алматы облысының әлеуметтік ахуалы жақсарғанын атап өтті.
– Былтыр өңірде 720 мың шаршы метр баспана салынды. Соның жартысына жуығы – Қарасай ауданында. Қаскелең қаласындағы «Асыл арман» тұрғын үй кешенінде ғана үш мыңға жуық отбасы қоныс тойын тойлады, – деді Қазақстан Президенті.
Нұрсұлтан Назарбаев бір кездері арасы шалғай болған Алматы мен Қаскелең бүгінде қосылып кеткеніне назар аударды.
– Алматы сияқты аса ірі қаланың жақын орналасуы ауданның дамуына оң ықпал етеді. Қарасай ауданында бүкіл облыс өнімдерінің үштен бірі өндіріледі, мұнда 20 шақты ірі кәсіпорын жұмыс істейді. Өткен жылы ауданда дәрігерлік амбулатория, 4 мектеп және бір балабақша пайдалануға берілді, – деді Мемлекет басшысы.
Қазақстан Президенті жастарға жағдай жасау мәселесін де атап өтті.
– «Дипломмен –  ауылға!» жобасы бойынша Алматы облысына ғана 4 мың маман барды. Бүкіл Қазақстан бойынша жастар «Еңбекпен қамту – 2020» бағдарламасына сәйкес жұмысқа орналастырылуда, – деді Нұрсұлтан Назарбаев.
Мемлекет басшысы ауылға деген қамқорлық өткеннің табысына сүйенетін елдің болашағына деген қамқорлықты білдіретінін айтты.
–  Биыл мемлекеттік деңгейде атап өтілетін тарихи даталармен бірге Сүйінбай ақынның да 200 жылдығы таяп келеді. Келер жылы Жамбылдың 170 жылдығы болады. Бұлар – осы өлкеде туған ірі тұлғалар. Өскелең ұрпаққа олардың өмірін үлгі ету үшін мерейтойларын атап өткен жөн, –деді Қазақстан Президенті.
Нұрсұлтан Назарбаев жасампаз еңбекті қолдауға, азаматтардың бақуаттылығын қамтамасыз етуге  күш-жігер жұмсалып отырғанына назар аударды.
–  Еңбек Адамы арнайы ордені тағайындалды. Біз бәріміз өз еңбегімізді және осы жылдары Қазақстанымызды соншалықты биікке көтере алғанымызды мақтан ете аламыз. Енді жаңа асуларды алуға тиіспіз. Сондықтан мен «Нұрлы жол» бағдарламасы мен халықтық бес реформаны ұсындым. Осы бағдарламалар арқасында біз үздік жетістіктерге жетеміз, ал әлемнің ең дамыған 30  мемлекеті қатарына қосылу ниетіміз лайықты мақсатқа айналады, – деді Қазақстан Президенті.
Соңында Мемлекет басшысы баршаға денсаулық, табыс пен бақ-береке тіледі.
Форум барысында Алматы облысы жұртшылығының өкілдері сөз сөйлеп, ауылды дамыту мәселесіне көңіл бөліп отырғаны үшін Мемлекет басшысына алғыс айтты.
Іс-шара концерттік бағдарламаға ұласты.




///
	 

	Кездесу барысында инвестиция, энергетика, сауда-экономика салаларындағы екіжақты ынтымақтастықтың кең ауқымды мәселелері қарастырылды.

	Сондай-ақ халықаралық күн тәртібінің өзекті тұстары да талқыланды.

///
	 

	Мемлекет басшысы кәсіпорынды аралау кезінде вагондарды құрастыру өндірісіне арналған технологиялық жабдықтарды іске қосу және қолдану барысымен танысты.

	Қазақстан Президентіне кәсіпорынның өндірістік қызметі және жүк вагондарын шығаруды локализациялау туралы баяндалды. 

	Нұрсұлтан Назарбаев цехтарды аралап көріп, кәсіпорын жұмысшыларымен әңгімелесті.

	«Қазақстанның вагон жасау компаниясы» ЖШС-нің өндірістік қуаты 2000 жартылай вагон және 500 жабық вагон шығаруға жетеді. Онда 619 адам жұмыс істейді. 2014 жылы фитингтік платформалар шығару жобасын, ал 2015 жылы цистерналар шығару жобасын жүзеге асыру жоспарланған.



///Қазақстан Президенті Халықаралық Аралды құтқару қорының құрылтайшы мемлекеттері басшыларының саммитіне қатысу үшін Түрікменбашы қаласына келді.
Нұрсұлтан Назарбаевтың мемлекеттер басшыларының шағын және кеңейтілген құрамдардағы отырыстарына қатысуы, Түрікменстан Президенті Гурбангулы Бердімұхамедовпен кездесуі жоспарланып отыр.


/// 
А.Мамытбеков министрліктің қазіргі қызметі, көктемгі егіс жұмыстарына дайындық барысы, сондай-ақ алдағы кезеңге арналған жоспарлар туралы баяндады.
Нұрсұлтан Назарбаев республика алдында ауыл шаруашылығы саласына қатысты бірқатар маңызды міндеттер тұрғанына назар аударды.
– Ауыл шаруашылығы кәсіпорындарының қаржылық жағдайын тәртіпке келтіру керек. Кәсіпорындар осы мақсатқа бөлінген мемлекеттік қаражаттың нәтижесін көрсетуі тиіс. Басымдығы бар тағы бір мәселе – негізгі азық-түлік өнімдерімен қамтамасыз ету кезіндегі импорталмастыру. Қазіргі уақытта импортталып отырған құс еті, шұжық өнімдері, алма сияқты өнім түрлері бойынша өз өндірісімізді жолға қою қажет. Жалпы, қайта өңдеуді ұлғайтып, ауыл шаруашылығы өнімдерінің қосылған құнын арттыру керек, – деді Мемлекет басшысы.
Қазақстан Президенті көктемгі егіс жұмыстарын сапалы әрі дер кезінде жүргізу қажеттігін де атап өтті.
– Күзгі ылғал сіңіру жақсы болды. Топырақ ылғалының жоғары болғаны бір жағынан пайдалы, бірақ көктемде қызылсу мол болады деп болжануда. Бұған тиісті қызметтер дайын болуы керек. Солтүстік Қазақстан, Қарағанды және Ақмола облыстарына айрықша назар аудара отырып, халыққа уақытылы ескерткен жөн, – деді Нұрсұлтан Назарбаев.
А.Мамытбеков көктемгі егістік жұмыстары елдің оңтүстік өңірлерінде басталып кеткенін, солтүстік облыстарда дайындық жүріп жатқанын айтты. Бұл шараларға қажетті техника бар, аграршылар жанар-жағар маймен және республикалық бюджеттен 60 миллиард теңге көлеміндегі несиелермен қамтамасыз етілген. Сондай-ақ өзге де көздерден қаржыландыру жүзеге асырылуда.
Ауыл шаруашылығы министрі 2013 жылдың көрсеткіштерімен салыстырғанда, 2014 жылы бірінші рет импорттың 6 пайызға, соның ішінде Кеден одағы елдерінен келетін импорт 10 пайызға төмендегені байқалғанын атап өтті. Жалпы, сырттан әкелінетін ауыл шаруашылығы шикізаты мен өңделген өнімдердің көлемі 4 миллиард долларды құрайды. Соның 1 миллиардқа жуығы еліміз өндіре алмайтын тауарларға тиесілі.
– Біздің мақсат – ел ішінде шығаруға қажетті барлық мүмкіндігі бар өнімдердің өндірісін қамтамасыз ету, – деді А.Мамытбеков.
А.Мамытбеков сондай-ақ ауыл шаруашылығы тауарын өндірушілерді ынталандыру мақсатында жүйелі жұмыс жүргізіліп жатқанын, соның аясында салық заңнамасына өзгерістер енгізілгенін айтты.
Кездесу қорытындысы бойынша Мемлекет басшысы қаралған мәселелерге қатысты бірқатар нақты тапсырма берді. 


///Қазақстан Президентіне биылғы 9 ай ішіндегі Қызылорда облысының әлеуметтік-экономикалық дамуының негізгі көрсеткіштері туралы есеп берілді.
Гүлшара Әбдіқалықова Қасым-Жомарт Тоқаевқа Қызылорда облысының 2023 жылға дейінгі экономикалық даму жоспарының әзірленуі туралы мәлімет берді. Онда экономиканың түрлі салалары бойынша құны 271 миллиард теңге болатын 265 жобаны жүзеге асыру және 4610 тұрақты жұмыс орнын ашу қарастырылуда. Облыс әкімінің айтуынша, биыл жалпы құны 26 миллиард теңге болатын 110 жоба іске асырыла бастаған. Бұл бастамалар аясында 2000 жұмыс орны ашылады.
Қазақстан Президентіне 15,5 мың гектар жерге егілген дәнді және майлы дақылдарды жинау науқанының аяқталғаны жөнінде ақпарат берілді. 551,3 мың тонна күріш жиналып, жақсы көрсеткішке қол жеткізілген.
Облыс әкімі Мемлекет басшысына Жұмыспен қамтудың жол картасының іске асырылу барысы туралы айтты. Бұл бағдарлама аясында инфрақұрылымдық жобаларды жүзеге асыру үшін 38 миллиард теңге тартылып, 9 мыңнан астам жұмыс орны ашылған.
Сонымен қатар Қасым-Жомарт Тоқаевқа облыстағы коронавируспен күреске қарсы қабылданған шаралар туралы баяндалды. Өңір әкімінің айтуынша, қазіргі таңда барлық медициналық ұйымдар штаттық режимде жұмыс істеп жатыр. Қажет болған жағдайда 21 жұқпалы аурулар стационарында қосымша 3200-ге дейін төсек орын дайындауға мүмкіндік бар. Аймақ қажетті дәрі-дәрмектермен және қорғаныш құралдарымен толық қамтамасыз етілген. Гүлшара Әбдіқалықова Президентке 200 орындық модульді жұқпалы аурулар ауруханасының құрылысы басталғанын жеткізді. Нысан осы жылдың 1 желтоқсанына дейін іске қосылады деп жоспарланып отыр.
Кездесу соңында Мемлекет басшысы Қызылорда облысының әкіміне қайта өңдеу өнеркәсібіндегі өсім көрсеткішін жақсарту, шағын және орта бизнеске қолдау көрсету, экономикалық жобаларды әртараптандыру қажеттігіне қатысты бірқатар тапсырма берді. Сондай-ақ Президент өңірдегі эпидемиологиялық ахуалды қатаң бақылауда ұстауды тапсырды.  
 
 

///Жиналғандарға арнаған сөзінде Нұрсұлтан Назарбаев G20 саммитінің үмітке толы күрделі кезеңде өтіп отырғанын атап өтті.
– Әлемдік экономиканың, сауда мен капитал қозғалысының өсу қарқыны баяулап келеді. Ол миллиондаған адамның әл-ауқатына әсер етеді. Дүниежүзілік сауда ұйымының рөлі төмендеуіне және әлемдік экономиканың фрагменттелуіне алып келетін трансқұрылықтық жаңа сауда-инвестиция бірлестіктері құрылуда. Бұл үдерістер жаһандық экономикадағы ықпал аймағы үшін күрестің жаңа кезеңінің басы болуы мүмкін, – деді Қазақстан Президенті.
Елбасы жаһандық дамудың бұдан арғы жолы негізінен бүкіл дүниежүзілік қоғамдастықтың іс-қимылының жүйелілігіне байланысты екенін айтты.
Осыған байланысты, Нұрсұлтан Назарбаев экономиканы және қаржыны халықаралық тұрғыдан реттеудегі басты рөлді біртұтас жаһандық ұйым атқаруы тиіс деген пікір білдірді.
– Ондай құрылымды Біріккен Ұлттар Ұйымының Экономикалық және әлеуметтік кеңесін Жаһандық даму кеңесіне айналдыру арқылы қалыптастыруға болады. Оған Жаһандық экономикалық реттеуші функциялары жүктелуі керек, – деді Қазақстан Президенті.
Мемлекет басшысы қазіргі уақытта монетарлық, фискалдық саясатты үйлестіру мен құрылымдық реформалар жүргізудің маңыздылығын, алайда ұзақ мерзімді тұрақтылықты қамтамасыз ету үшін бұл да жеткіліксіз екенін айтты.
– Дамушы елдерді қоса алғанда, бүкіл әлемде айырбас бағамын тұрақтандыруға қатысты неғұрлым тиімді ұсыныстар әзірлеу қажет, – деді Нұрсұлтан Назарбаев.
Елбасы әлемдік экономиканы жандандыруға бағытталған шара ретінде жаңа индустриялық революцияға, сандық экономика мен инновацияға сенім артуды ұсынды.
– Мен бұл ұстанымды толық қолдаймын. Ол міндетті тек қана инклюзивтілік принциптері арқылы іске асыра аламыз. G20 мен дамушы мемлекеттер арасындағы диалог орталығын анықтап алу керек. Мәселен, Қазақстанда құрылған және барлық қатысушылар үшін ашық G-Global ақпараттық-коммуникативтік алаңын бір нұсқа ретінде қарастыруды ұсынамын. Ол 140 мемлекеттің 30 мыңнан астам сарапшысының басын қосып отыр, – деді Мемлекет басшысы.
Бұдан бөлек, Нұрсұлтан Назарбаев БҰҰ-ның орнықты даму мақсаттары мен Париж келісімінің және «жасыл экономика» қағидаттарының іске асуына Қазақстанның белсенді қолдау көрсетіп отырғанын атап өтті.
– 2017 жылы Астанада «Болашақтың энергиясы» тақырыбымен өткізілетін «ЭКСПО» халықаралық көрмесі осыған қызмет ететін болады. Сонымен қатар, біз «Астана» халықаралық қаржы орталығын құрып жатырмыз. Барлық мемлекеттерді Астанадағы «ЭКСПО-2017» көрмесіне қатысуға шақырамын. Онда БҰҰ-ның қолдауымен тиісті іс-шаралар өткізуге болар еді, – деді Қазақстан Президенті.
Соңында Мемлекет басшысы Қазақстанның осы замандағы мейлінше өзекті проблемаларды шешу жолдарына қатысты ойларын «Әлем. ХХІ ғасыр» манифесі арқылы жеткізгенін, сондай-ақ манифест идеяларын іске асыру мен ядролық және жаппай қырып-жоюға арналған өзге де қару түрлерінен азат әлем қалыптастыру бастамасы ұйым тарапынан қолдау табады деп үміттенетінін айтты.
– Терроризмді толық жеңу үшін G20-ның барлық мүшелері мен басқа да мүдделі елдердің бірлесе күш жұмылдыруы жақсы бастама болар еді. Бүкіл әлем қоғамдастығы осыны күтеді, – деді Нұрсұлтан Назарбаев.









///Мемлекет басшысы «С5+1» форматындағы жоғары деңгейдегі кездесуге қатысу үшін Нұр-Сұлтан қаласына келген АҚШ мемлекеттік хатшысының саяси мәселелер жөніндегі орынбасары Дэвид Хэйлді қабылдады. Аталған формат экономика, экология және қауіпсіздік салалары бойынша Орталық Азиядағы бес ел мен АҚШ арасындағы көпжақты өзара ықпалдастықтың тетігі саналады.
Кездесу барысында тараптар Қазақстан мен АҚШ арасындағы стратегиялық серіктестікті кеңейту, терроризмге қарсы іс-қимылдар, сондай-ақ Ауғанстанды әлеуметтік-экономикалық тұрғыдан қалпына келтіру мәселелері жөнінде пікір алмасты.
Қасым-Жомарт Тоқаев пен Дэвид Хэйл 2018 жылы қаңтарда Вашингтонда өткен Қазақстанның Тұңғыш Президенті – Елбасы Нұрсұлтан Назарбаев пен АҚШ Президенті Дональд Трамп кездесуінің қорытындысы бойынша қол жеткізілген уағдаластықтардың тиімді жүзеге асырылып жатқанын атап өтті.
Америкалық дипломат Қазақстандағы саяси өзгерістерді, соның ішінде еліміздің әлеуметтік-экономикалық дамуын және демократиялық үдерістерді нығайту жөніндегі Қазақстан Президентінің алға қойған мақсаттары мен міндеттерін қолдайтынын атап өтіп, оларды іске асыру үшін көмектесуге дайын екенін айтты.




///
	 

	Жеделхатта ел тұрғындарының сайлауға белсенді қатысуы және Х.Руханиге кең қолдау көрсетуі жаңа мемлекет басшысы ұсынған саяси және экономикалық бағдарламаларға сенім артуының айқын айғағы болып саналатыны атап өтілген.

	«Сіздің басшылығыңызбен Иран жаңа даму кезеңіне аяқ басады деген сенімдемін», - делінген құттықтауда.

	Сонымен қатар, Нұрсұлтан Назарбаев Қазақстан мен Иран арасындағы достық пен өзара тиімді ынтымақтастыққа негізделген қарым-қатынастар алдағы уақытта да екі ел халқының игілігі үшін жалғаса беретініне сенім білдірген.

	«Осы орайлы сәтті пайдалана отырып, Сізге зор денсаулық, жаңа қызметіңізде табыс, ал достас Иран халқына бейбіт өмір және бақ-береке тілеймін», - делінген жеделхатта.
/// 
Нысанда Мемлекет басшысы кәсіпорынның жұмысымен танысып, еңбек ұжымымен әңгімелесті.
Қазақстан Президенті облыста халықтың әл-ауқатын арттыру үшін қажетті жағдайлар жасалғанына тоқталды. Атап айтқанда, әлеуметтік және спорт нысандары, баспана, сондай-ақ көлік инфрақұрылымы нысандары салынып жатыр. Нұрсұлтан Назарбаев осы шаралар өңір экономикасының өсуіне және жаңа жұмыс орындарының ашылуына ықпал ететінін айтты.
***
Немістің заманауи құрал-жабдықтарымен жабдықталған фабриканың өндірістік қуаты жылына 22 мың тонна кондитер өнімін шығаруға лайықталған. Кәсіпорында 119 адам жұмыспен қамтылған.
 


///
	 

	Кеңес барысында әкімдер Қазақстан Президентіне өңірлеріндегі әлеуметтік-экономикалық ахуал мен өздері атқарып жатқан жұмыстар туралы баяндады.

	Мемлекет басшысы өңірлік деңгейде шешімін табуға тиіс бірқатар өзекті мәселелерді айқындап берді.

	Қазақстан Президенті жиын-терін науқанына, сондай-ақ жылу беру маусымына жан-жақты дайындық жүргізуді тапсырды.

	 


///
	 

	Түркия Республикасының Президенті Абдулла Гүл, Тәжікстан Республикасының Президенті Эмомали Рахмон, сондай-ақ Катар мемлекетінің жоғары басшылығы:  әмір Хамад бен Халифа әл-Тани, Премьер-Министр және Сыртқы істер министрі Хамад бен Жасем бен Жабер әл-Тани, тақ мұрагері Тамим бен Хамад әл-Тани қаза болғандардың отбасылары мен барша қазақстандықтарға көңіл айтып, терең күйзеліс сезімдерін білдірді.

	Бұған қоса, көңіл айту жеделхаттарын шетелдердің мемлекет қайраткерлері мен азаматтары, сондай-ақ халықаралық ұйымдардың басшылары жолдады.
/// 
Шараға сондай-ақ Қазақстан мен Ресей үкіметтерінің мүшелері, өңірлердің басшылары қатысты.
Мемлекет басшысы өз сөзінде В.Путинге шараның жоғары деңгейде ұйымдастырылғаны үшін алғыс айтып, Қазақстан тарапы форумға зор мән беретінін атап өтті.
Елдеріміз арасындағы тауар айналымының негізгі көлемі өңірлер арқылы іске асырылады. Бұл дәстүрді әсіресе қазір, әлемдік дағдарыстың әсерін сезініп отырған кезде жалғастыру қажет. Шараның болашақ ұрпақ үшін жұмыс істеп, пайда әкелетін, гипержобаға айналған Сочиде өтуінің символдық нышаны бар, – деді Нұрсұлтан Назарбаев.
Қазақстан Президенті сондай-ақ әлемдегі ең тұрақты валюта азық-түлік екенін атай отырып, форум тақырыбының маңыздылығын айтты.  
Біздер аграрлық-өнеркәсіптік елдерміз, сәйкесінше осы салада зор мүмкіндіктеріміз бар. БҰҰ деректері бойынша, 2050 жылға қарай Жер бетіндегі халық саны 9 миллиард адамға жетеді. Сондықтан азық-түлік қауіпсіздігі бұдан әрі қарай жаһандық дамудың өзекті мәселесіне айналады. Қазақстан мен Ресей баға жетпес байлыққа – жалпы аумағы 435 миллион гектар ауқымды ауыл шаруашылығы жерлеріне, іргелі аграрлық ғылым тәжірибесіне ие болып отыр. Табиғи-климаттық аймақтардың әралуандылығы, топырақтың құнарлылығы бізге көптеген аграрлық сала бойынша бәсекеге қабілетті болуға мүмкіндік береді, – деді Мемлекет басшысы.
Нұрсұлтан Назарбаев Қазақстан мен Ресейдің агроөнеркәсіп кешені бірегей экспорттық әлеуетке ие екенін айтты.
Қытай, Үндістан, Каспий маңы мен Орталық Азия елдерінің жиынтық импортының өзі ғана 170 миллиард АҚШ долларынан асады. Біздің елдеріміздің әлемдік азық-түлік нарығында жетекші рөлге ие болу үшін қажетті әлеуеті бар. Ресей қазірдің өзінде астық экспорты бойынша әлемде үшінші орын алады. Бүгінде біздің ел де осы нарықтың бір бөлігі болып саналады,  – деді Қазақстан Президенті.
Мемлекет басшысы бүгінде аграрлық саланың мүмкіндіктері  толық пайдаланылмай отырғанын да айтты.
Біздің елдерімізге сүт өндірісінің тек 6 пайызы, сиыр етінің 3 пайызы тиесілі. Еңбек өнімділігі Канада мен Қытайға қарағанда 8-10 есе төмен. Қазір жағымсыз экономикалық үрдістер елдеріміздің дамуына кері әсер етіп отыр. Сонымен бірге бұл жағдай өсімнің, соның ішінде ауыл шаруашылығы саласындағы өсімнің ішкі резервтерін ашуға мүмкіндік береді, – деді Нұрсұлтан Назарбаев.
Осыған байланысты Қазақстан Президенті елдеріміздің аграршылары мен өңдеушілері арасындағы өндірістік кооперацияны кеңейту қажеттігіне назар аударды.
Бүгінде елдеріміз Еуразиялық экономикалық одақта болса да,  аграрлықтардың жұмысы әрқилы екенін байқап отырмыз. Ресей 1,5 миллион тонна ет импорттайды, соның ішіндегі 600 мың тонна сиыр етін үшінші елдерден әкеледі. Қазақстан қазір осы нарықты игеру жұмыстарын жүргізіп жатыр, өйткені бізде мал шаруашылығы саласында зор әлеует бар. Республикамыз қазір жылына 4 мың тонна сиыр етін өндіреді. Біз бұл көрсеткішті ұлғайтуға дайынбыз. Еліміздің оңтүстігінен жеміс-жидек пен көкөніс өнімдерін Ресей нарығына жеткізу көлемін ұлғайтуға қажетті айтарлықтай ресурс бар және біз Түркиядан, Польшадан, Қытайдан келетін импортты алмастыра аламыз, – деді Мемлекет басшысы.
Сонымен қатар Нұрсұлтан Назарбаев тағы бір басымдық ретінде өнімнің құрамын нақты айқындау тұрғысынан жаңа стандарттар мен техникалық регламент талаптарын әзірлеу мәселесіне тоқталды. 
Қазақстан Президенті ауыл шаруашылығында инновациялар енгізудің маңыздылығын да атап өтті.
Аграрлық сектор жаңғыртуды, озық технологиялар енгізуді қажет етеді. Израильді мысалға келтірейін, бұл елдің іс жүзінде құнарлы жері жоқ болса да, әлемдік нарыққа жеміс-жидек және көкөніс өнімдерін шығарады. Сондықтан елдеріміздің ауыл шаруашылығы министрліктері бірлескен агроинновация орталықтарын құру мәселесін ойластырғаны жөн, – деді Мемлекет басшысы.
Нұрсұлтан Назарбаев өзара инвестициялар, трансшекаралық бірлескен кәсіпорындар  құру, өндірістік тізбектер түзу, сапалы көлік-логистика инфрақұрылымын қамтамасыз ету саласындағы ынтымақтастықтың маңыздылығын айтты.
Қазақстан Ресей арқылы өтетін Батыс Еуропа – Батыс Қытай дәлізі құрылысын аяқтауға таяды. Осының арқасында біз азық-түлік жеткізу мөлшерін ұлғайту жөніндегі орталықтар құра алар едік. Бұл үшін Еуразия даму банкінің ресурстарын пайдалануға болады. Мәселен, банктің биыл қаржыландырған 12 жобасының 10-ы ауыл шаруашылығына тиесілі, – деді Қазақстан Президенті.
Соңында Мемлекет басшысы Еуразиялық экономикалық одақтан артықшылық алу және мүше елдердің экономикалық мүдделерін бірлесіп қорғауды қамтамасыз ету қажеттігін атап көрсетті.
Қазір ЕАЭО күрделі кезді бастан өткеруде, тауар айналымы 20-25 пайызға төмендеп кетті. Бірақ мәселе интеграцияға емес, сыртқы ықпалдарға, соның ішінде әлемдік нарықтағы тұрақсыздыққа байланысты болып отыр. Біз қиын кезеңді еңсеруге тиіспіз. Кез келген дағдарыстан соң өсім болады, сондықтан тың серпіліске дайындалуымыз керек, – деді Нұрсұлтан Назарбаев. 


/// 
Автор хатында 2012 жылы тамызда Ұлттық ғылыми кардиохирургия орталығында өзіне донорлық жүрек орнату отасы жасалғанын айтады.
«Міне, екі жылдан бері донорлық жүрекпен өмір сүріп келемін. Бала тәрбиелеп, ел қатарлы өмір сүрудемін. Жүрек ауыстыру туралы бес жыл бұрын армандай да алмаған едім. Денсаулық сақтау саласын дамытуға Сіздің тікелей араласуыңыздың арқасында біз қазір жоғары технологиялық медициналық көмек алу мүмкіндігіне иеміз, бұрын ол тек шетелде және көп ақшаға жасалатын», – делінген хатта.
Ж.Оспанов отандық медицинаны дамыту үшін жағдай жасалғанына ризашылығын білдіріп, соның арқасында өмір сүруге екінші мүмкіндік алғанын айтады.
Соңында автор жеке өзінің және отбасының атынан Мемлекет басшысына мықты денсаулық пен бақыт, ал барша Қазақстан халқына бақ-береке және игілік тілеген.
///Мемлекет басшысы Шетелдік инвесторлар кеңесінің пленарлық отырысына қатысу кезінде бірқатар халықаралық компания басшыларымен бірлескен келіссөздер жүргізді.
Атап айтқанда, Қазақстан Президенті «Эни С.п.А.» компаниясының бас атқарушы директоры Клаудио Дескальцимен, «Ройял Датч Шелл» концернінің бас атқарушы директоры Бен ван Берденмен және «ЛУКОЙЛ» компаниясының президенті Вагит Алекперовпен әңгімелесті.
Келіссөздер барысында компаниялардың Қазақстанның мұнай-газ саласындағы қызметінің негізгі бағыттары талқыланып, Қарашығанақ пен Қашаған кен орындарын игеру үдерісін одан әрі үйлестіру мен жоспарлаудың өзекті аспектілері қаралды.
Компаниялар басшылары Шетелдік инвесторлар кеңесінің жұмысы табысты екенін атап өтіп, Нұрсұлтан Назарбаевқа республикада қолайлы инвестициялық ахуал жасағаны үшін алғыс айтты.


///Алматы қаласында Елбасы Н.Ә.Назарбаевтың жоғары мемлекеттік қызметке келгеніне 30 жыл толу мерейтойына арналған «Кемеңгерліктің 30 жылы» атты Халықаралық ғылыми-тәжірибелік конференция өтті.
Мемлекет басшысы Қасым-Жомарт Тоқаев конференцияда сөйлеген сөзінде тәуелсіз Қазақстанның тарихы, шын мәнінде, мемлекетіміздің негізін қалаушы Тұңғыш Президент Нұрсұлтан Әбішұлы Назарбаевтың көшбасшылық тарихы екенін атап өтті.
– Бұл жай ғана мерейтойлық дата емес, «қазақстандық даму» жолын анықтаған ел тарихындағы аса маңызды кезең болды, – деді Қазақстан Президенті.
Қасым-Жомарт Тоқаев Елбасының басшылығымен посткеңестік кеңістікте ең табысты мемлекеттік құрылыс жобасы жүзеге асырылғанын шетелдік сарапшылардың мойындайтынын айтты. Баяндамада айтылғандай, инфляцияның шарықтаған, кәсіпорындардың жұмысы тоқтаған, тауарлардың жаппай тапшылығы күшейген кездегі посткеңестік экономиканың қирандысының орнына әлемнің ең дамыған 50 елінің қатарына қосылған күшті мемлекет құрылды.
Мемлекет басшысы қазіргі халықаралық қатынастардың негізгі факторларына айналған Азиядағы өзара ықпалдастық және сенім шаралары кеңесі, Әлемдік және дәстүрлі діндер көшбасшыларының съезі, Тәуелсіз мемлекеттер достастығы, Шанхай ынтымақтастық ұйымы, Еуразиялық экономикалық одақтың құрылуы сияқты Елбасының сыртқы саясаттағы бастамаларына жан-жақты тоқталды.
– Қазақстан орасан зор ядролық қарудан өз еркімен бас тартып, Жер бетіндегі ірі ядролық полигондардың бірін жапты. Елбасы әлемдік дипломатия тарихына жаһандық ядролық қаруға қарсы қозғалыстың көшбасшысы ретінде енді. Тұңғыш Президент қана Қазақстанның астанасында Еуропадағы қауіпсіздік және ынтымақтастық ұйымының әзірге осы мыңжылдықтағы алғашқы әрі жалғыз саммитін өткізіп, еуразиялық қауіпсіздік декларациясын қабылдады. Елбасы әлемнің ең биік мінберлерінен халықаралық қатынастарды түбегейлі реформалауға бағытталған ұсыныстарын жеткізді,  –  деді Қасым-Жомарт Тоқаев. 
Мемлекет басшысы сөзінің соңында Қазақстанның Тұңғыш Президенті саналы ғұмырын халқына қызмет етуге арнаған елінің адал перзенті әрі жаһандық деңгейдегі саясаткер екенін атап өтті.
Конференция қатысушылардың алдында сонымен қатар Қазақстанның Тұңғыш Президенті – Елбасы Нұрсұлтан Назарбаев та сөйледі.     
Халықаралық конференцияның пленарлық отырысына «Жаңару» жемқорлыққа қарсы жалпыұлттық қозғалысының жетекшісі, Демократиялық күштердің жалпыұлттық коалициясының мүшесі Оралбай Әбдікәрімов, Ресей ғылым академиясының Жалпы тарих институтының директоры Михаил Липкин, ҚР Парламент Мәжілісінің депутаты Қуаныш Сұлтанов, Шанхай қоғамдық ғылым академиясының Ресей және Орталық Азия зерттеу орталығының директоры Давэй Пан, Өзбекстан Президенті жанындағы стратегиялар және аймақаралық зерттеулер институтының директоры Элдор Тахиров, Қырғыз Республикасының экс-Мемлекеттік хатшысы Османқұн Ибраимов, Америкалық саясаттанушы және журналист Ариэль Коэн, Әзірбайжан Республикасының Милли Мәжілісінің депутаты, Әзербайжан мемлекеттік басқару академиясының жанындағы саяси зерттеулер институтының директоры Эльман Насиров, «Валдай» халықаралық пікірталас клубының бағдарламалық директоры, Ресей СІМ Мәскеу мемлекеттік халықаралық қатынастар институтының (МГИМО) халықаралық зерттеулер институтының директоры Андрей Сушенцов, Мемлекет және қоғам қайраткері Равиль Чердабаев қатысты.           










///Мемлекет басшысы Қазақстан халқының және өзінің атынан ұшқыш-ғарышкер, Кеңес Одағының екі дүркін батыры Алексей Леоновтың қайтыс болуына байланысты қайғырып көңіл айтты.
«Алексей Архипович өз ісінің нағыз шебері, әлемдік космонавтикада аты аңызға айналған тұлға еді. Ол Байқоңыр айлағынан ұшып, адамзат тарихында тұңғыш ашық ғарышқа шықты. Батыр Леонов ұлы мақсатқа жету жолында өз өмірін тәуекелге тігіп, бұған дейін өзгелердің қолынан келмеген ерлік жасады»,– делінген жеделхатта.    
/// 
Кездесу барысында сауда-экономика, инвестиция, отын-энергетика салаларын қоса қамтитын бірқатар бағытта екі ел ынтымақтастығын нығайту мәселелері талқыланды.  
Қазақстан Президенті еліміздің экономикалық және саяси байланыстарды дамытуға мүдделі екенін, ЕАЭО және оған мүше мемлекеттер мен Вьетнамның арасында қол қою жоспарланып отырған еркін сауда аймағы туралы келісім бұған септігін тигізуі тиістігін атап өтті.
Вьетнам Премьер-министрі ел үкіметі мен халқының атынан Нұрсұлтан Назарбаевты Қазақстан халқының президенттік сайлауда көрсеткен сенімімен құттықтады. 
Тараптар түрлі саладағы ынтымақтастықтың әлеуеті зор екенін айта келіп, оны әрі қарай өрістетудің маңыздылығын атап өтті.
 

///Кездесу барысында Мемлекет басшысына Сыртқы барлау қызметінің қазіргі жұмыстары жөнінде баяндалды.
Соңында Қазақстан Президенті бірқатар нақты тапсырма берді.
/// 
Биылғы саммит «Бірлік пен ынтымақ әділеттілік пен бейбітшілік үшін» деген тақырыпен өтті. Оған ұйымға мүше 56 елдің өкілдері, соның ішінде 30-дан аса мемлекет пен үкімет басшылары қатысты.
Іс-шараға қатысушыларға арнаған сөзінде Қазақстан Президенті ИЫҰ-ға мүше мемлекеттер үшін өзекті мәселелерді шешудің маңыздылығын атап өтті. Олардың қатарында жаһандық адами даму индексінің ең төменгі көрсеткіштері, білім беру және медициналық қызметтерге қолжетімділіктің төмендігі айтылды. Нұрсұлтан Назарбаевтың пікірінше, осы қиындықтар Ислам әлеміндегі көптеген елдердің дамуын барынша тежейді.
Бұл ретте Мемлекет басшысы мұсылман үмбеті үшін басты қауіп ішкі жанжалдар мен қақтығыстар екеніне тоқталды. Атап айтқанда, Ислам ынтымақтастығы ұйымына мүше 11 мемлекет осындай қиындықты бастан өткеруде. Жуықта ғана өркенді ел саналған Ливия, Сирия сияқты мемлекеттердің ойраны шықты, Ирак соғыстың салдарынан қатты күйзелуде. Ислам әлемі суннит және шиит болып бөліну қаупінің алдында тұр. Нұрсұлтан Назарбаев бұған жол бермеу қажеттігін атап көрсетті.
Қазақстан Президенті мұсылман елдерінің ішінде бір-біріне қарсы әскери блоктар құру идеясына да жол бермеу керектігін, бұл  еш пайда бермейтін, болашақ тұрақтылыққа балта шабатын әрекеттер екеніне назар аударды.
Нұрсұлтан Назарбаев ислам әлемі елдерінің жаппай  қарулану бәсекесіне түсуі, әсіресе жаһандық ядролық қаруды таратпау режимін бұза отырып жанталасуы мүлдем ақылға сыймайтынын айтты. Қазақстан Таяу Шығыста ядролық қарудан азат аймақ құруды жақтайды.
Мемлекет басшысы бүгінде Ислам ынтымақтастығы ұйымына мүше 15 ел халықаралық лаңкестердің қысымына ұшырағанын айтып, соның кесірінен сан миллион мұсылман үмбеті әлемнің әр қиырында жанына сауға сұрап, жайлы өмір іздеген босқынға айналуға мәжбүр болғанына тоқталды.
Қазақстан Президенті лаңкестіктен бірінші кезекте мұсылман әлемі елдерінің өздері зардап шегетінін, апта сайын ешбір жазығы жоқ ондаған адам лаңкестік шабуылдардың құрбанына айналып отырғанын айтты.
Нұрсұлтан Назарбаев әлемде әртүрлі дін өкілдері мен сан алуан мәдениет иелері бейбітшілік пен келісімде өмір сүріп жатқан талай мұсылман елдері бар екеніне назар аударды. Қазақстан Президенті 17 конфессия мен 100-ден астам этнос өкілдері біртұтас азаматтық ұлтқа айналған біздің елді бұған мысал ретінде келтірді.
Мемлекет басшысы біздің республика өзара жауапкершілік пен қолдаудың ұлттық моделін табысты дамытып жатқанын, оның ең басты тетігі  Қазақстан халқы Ассамблеясы екенін атап өтті. Бұған қоса, 15 жылдан бері біздің жерімізде Әлемдік және дәстүрлі діндер лидерлерінің съезі өтіп келеді.
Қазақстан Президенті әрбір мемлекет пен қоғамның ең басты міндеті ретінде ішкі тұтастықтың маңыздылығын айтты. Осыған байланысты Нұрсұлтан Назарбаев Сирияда араз топтардың арасында диалог орнай бастағанына, Ислам ынтымақтастығы ұйымы ондағы бітім үдерісіне қолдау білдіруі қажеттігіне назар аударды.
Нұрсұлтан Назарбаевтың айтуынша, Қазақстан көптеген елдердегі жанжалдарды реттеуге қатысып, бейбіт өмірге оралуына қолғабыс етіп келеді. Мәселен, еліміз Ирактағы бітімгершілік миссияға белсене қатысты, Ауғанстанға көмек қолын созды және Иранның ядролық бағдарламасы төңірегіндегі проблеманы шешуге атсалысты. Қазақстанның бастамасымен және БҰҰ-ның қолдауымен Нью-Йорк пен Астанада бейбітшілікті және терроризмге қарсы іс-қимылды қолдаған халықаралық форумдар өтті.
Мемлекет басшысы ислам мен прогресс ұғымдары қатар жүруі керектігін айтты. Біріншіден, Ұйымға мүше елдердің Сауда-экономикалық және техникалық ынтымақтастық жөніндегі бас келісімін дәйекті түрде жүзеге асырып, еркін сауда аймағын құрған жөн. Екіншіден, «Ислам инфрақұрылымдық ықпалдастығы» стратегиялық жобасын жасап, жүзеге асыруымыз қажет. Үшіншіден, энергияның баламалы көздері, биотехнологиялар, материалтану секілді бағыттардың қарқынды дамуын ескеріп, 2017 жылы Астанада ИЫҰ-ның ғылым мен технология жөніндегі саммитін өткізу ұсынылды. 
Қазақстан Президенті ИЫҰ алдында тұрған маңызды мақсат Ұйым аясында лаңкестікке қарсы тұрудың шаралар кешенін жасау екенін айтты. Бұл ретте Нұрсұлтан Назарбаев лаңкестік актілер жөнінде біржақты ғана жарияланып жатқанына және сонымен байланысты исламофобияға айрықша назар аударып, осы мәселеге арналған тұрақты жұмыс істейтін форум құруды ұсынды.
Соңында Нұрсұлтан Назарбаев Саммит барысында айтылған бастамалар табысты жүзеге асырылады деп үміттенетінін жеткізді.
Саммит қорытындысы бойынша «ИЫҰ-2025: Іс-қимыл бағдарламасы» деп аталатын 10 жылдық стратегиялық құжат пен өзге де өзекті мәселелерге қатысты қарарлар қабылдау жоспарланып отыр.
Сонымен қатар қорытынды коммюнике жобасына Қазақстан ұсынған бірқатар халықаралық бастамалар кірді.  




///
	 

	Сапар аясында Елбасының бірқатар нысандарды аралап, жиын-терін науқанына дайындық барысымен танысуы, сондай-ақ өңірдің ауыл шаруашылығы өнімдерін өндірушілермен кездесуі жоспарлануда.  
/// 
Мемлекеттер басшылары Украинадағы қазіргі ахуалды, сондай-ақ екіжақты ынтымақтастық мәселелерін талқылады.
П.Порошенко жоғары деңгейдегі кездесуді өзінің Астанада өткізуге ықыласты екенін растады. Ол сонымен қатар таяу уақытта «норманд төрттігінің» сыртқы істер министрлері мен Шығыс Украинадағы дағдарыс жөніндегі байланыс тобының кездесуі өтетінін, онда Қазақстанның елордасында талқыланатын құжаттың жобасы әзірленетінін атап өтті.
Әңгіме барысында Украина, Ресей, Германия және Франция көшбасшыларының Астанадағы кездесуін қаңтардың аяғында өткізу қарастырылып отырғаны айтылды.
Телефон арқылы сөйлесуге Украин жағы бастамашы болды.  
/// 
Кездесу барысында Мемлекет басшысына Б.Байбек Алматы қаласын дамыту жөніндегі кеңесте берілген тапсырмалардың орындалуы туралы баяндады.
Атап айтқанда, әкімдік әл-Фараби көшесінен жоғарыда орналасқан құрылыстар қабатын шектеу жөнінде қаулы қабылдап, «Медеу» таулы спорт кешені мен «Шымбұлақ» тау шаңғысы курортының аумағына автомобильдердің кіруіне тыйым салды. Бұл ретте экологиялық таза көлік түрлеріне көшуді ынталандыру мақсатымен электромобильдердің өтуіне рұқсат етілді.
Қаланы сапалы ауыл шаруашылығы азық-түлік өнімдерімен қамтамасыз ету аясында кешенді шаралар жүзеге асырылуда. Мәселен, «Атамекен» Ұлттық кәсіпкерлер палатасының қолдауымен өңіраралық кооперацияны дамыту жұмыстары жүргізіліп жатыр. Сонымен қатар, көлік және сауда инфрақұрылымдарын кеңейту мақсатымен нысандар салынуда. Бұлар көкөністер бағасының маусымдық құбылмалылығын азайтуға мүмкіндік береді. Алатау ауданында жылыжай кешенін салу жөніндегі жоба аяқталып келеді, ол сырттан әкелінетін қызанаққа деген сұранысты 75 пайызға төмендетуге мүмкіндік береді. Ел өңірлерінің қолдауымен биыл қалада 800 ауыл шаруашылығы жәрмеңкесін өткізу жоспарланып отыр.
Сондай-ақ Алматы қаласының әкімі «Алматы-2020» бағдарламасын жүзеге асыру, ПИК-терді реформалау, Алматы агломерациялық белдеуінде жаңа жұмыс орындарын ашу жөнінде қабылданып жатқан шаралар туралы баяндады.
Сонымен қатар, мемлекеттік органдардың халық алдындағы есептілігі қамтамасыз етілді, негізгі мәселелер қала тұрғындарымен бірлесіп талқыланды, Қоғамдық кеңес отырысы өткізілді.
Мемлекет басшысы кездесу қорытындысы бойынша бірқатар нақты тапсырма берді. 

///Мемлекет басшысына жаңадан құрылған министрліктің жүргізіп жатқан жұмыстары, штат құрамының жасақталуы және тиісті нормативтік-құқықтық база дайындау жөнінде мәлімет берілді.
Қазақстан Президенті министрге бірқатар міндет жүктеді.
– Ұлттық мүдделерді қорғау үшін орталық және жергілікті атқарушы органдарды үйлестіруге және Еуразиялық экономикалық одақ, ҚХР және Орталық Азия нарықтарындағы тауарларымызды ілгерілетуге күш салу қажет. Экспортқа шығарушыларды қолдау үшін оларға көрсетілетін қызмет түрлерін «бір терезе» қағидаты бойынша жұмылдыру керек. Ішкі нарықты қорғау және оны сапалы әрі қолжетімді тауарлармен толтыру мәселелері халықтың әлеуметтік-экономикалық жағдайымен және ел экономикасының дамуына тікелей байланысты. Сондықтан, заманауи форматтағы нарықты дамыту және ақшасыз төлем механизмін кеңейту мәселелері бойынша жергілікті атқару органдарымен өзара іс-қимылдар жүргізу маңызды, – деді Қасым-Жомарт Тоқаев. 

///Қаланы айналып шығу барысында Қасым-Жомарт Тоқаев оқ-дәрі қоймасындағы жарылыс салдарынан қатты қираған тұрғын үйлер мен әкімшілік нысандарын аралап көрді.
Қазақстан Президентіне эвакуация жұмыстарының барысы және жарылыс ошақтарын тоқтатып, өртті сөндіру жөнінде мәлімет берілді.
Мемлекет басшысы Ішкі істер органдарының, Қорғаныс министрлігінің, жергілікті атқару органдарының қызметкерлеріне ризашылық білдірді. Қасым-Жомарт Тоқаев бір күннің ішінде өте ауқымды жұмыс атқарылғанын айтты және жұмыстардың осы қарқынын бәсеңдетпей, жалғастыра беруді тапсырды. 




///Қасым-Жомарт Тоқаев «Әзірет Сұлтан» мемлекеттік тарихи-мәдени қорық-музейінің археологиялық және архитектуралық ескерткіштерімен танысып, Қожа Ахмет Яссауи кесенесін аралап көрді.
Мемлекет басшысына мәдени нысандардың қайта жөндеу жұмыстары және қорық-музейдің аумағын абаттандыру барысы жөнінде баяндалды.
Сонымен қатар, Қазақстан Президентіне облыс әкімдігінің, басқармалар мен департаменттердің әкімшілік ғимараттарын, сондай-ақ Конгресс холлды, Медиа орталығын, «Ұлы дала елі» орталығын, оқушылар сарайын, туризм колледжін, «Астана» алаңын, әуенді субұрқақты, халыққа қызмет көрсету орталығын және басқа да әлеуметтік-мәдени мақсаттағы нысандарды салу барысы туралы есеп берілді.



///Нұрсұлтан Назарбаев Қазақстан мен Еуропа одағы арасындағы қарым-қатынас жоғары деңгейде дамып келе жатқанын атап өтті.
– Біз бірнеше рет кездестік. Сіз төраға болған кезде Еуропа одағы мен Қазақстан арасында кеңейтілген әріптестік және ынтымақтастық туралы келісімге қол қойылды. Биыл осы құжатты ратификациялау рәсімі аяқталады. Жалпы, қарым-қатынасымыздың келешегі жарқын, – деді Елбасы.
Дональд Туск Нұрсұлтан Назарбаевтың Қазақстанды қалыптастыру және өркендету, сондай-ақ еліміздің халықаралық беделін нығайту ісіндегі рөлін атап өтті.  
– Сіз осы өңірде ерекше және маңызды рөл атқарасыз. Сізбен жүздескеніме қуаныштымын. Сіздің билік транзитіне қатысты ойға қонымды әрі жауапты ұстанымыңызды жоғары бағалаймын. Менің ойымша бүкіл Еуропа осы қадамыңызға тәнті болды. Демократия жағдайында кімнің президент болатынын білу оңай емес. Бірақ, Сіз айқындаған бағытты жалғастыру үшін кандидатыңыздың толық мүмкіндігі бар, – деді Еуропалық кеңес төрағасы.
 
Қазақстан Республикасының Тұңғыш Президенті – Елбасының Баспасөз қызметі  
 


///Қасым-Жомарт Тоқаев Түркістан облысына жұмыс сапары барысында жастардың ресурстық орталығының жұмысымен танысты.
Қазақстан Президентіне жастардың шығармашылық бастамаларына, кәсіпкерлікпен айналысуына қолдау көрсету, олардың жұмыспен және баспанамен қамтылуын үйлестіру, сондай-ақ жастарға құқықтық көмек көрсету сияқты негізгі жұмыс бағыттары жөнінде баяндалды.
Еркін әңгімелесу барысында жастар өкілдері Қасым-Жомарт Тоқаевқа «Жастарға қызмет көрсету», «Еріктілер клубы», «Жас сарбаз», «Тілдер мектебі» атты тақырыптық секторлардың, білім беру саласындағы «Stem» жобасының, сондай-ақ «TURKISTAN HUB» коворкинг орталығының жұмыстары туралы айтты.



///
	 

	– Заманның сын-қатеріне лайықты жауап бере алатын қазақстандықтардың жаңа ұрпағын тәрбиелеуде моральдық және материалдық көтермелеу маңызды рөл атқарады. Наградалар еңбекқорлық, табандылық қасиеттерін, сондай-ақ елдің экономика, ғылым, мәдениет және өнер сияқты салаларын нығайту мен дамытуға қосқан жеке үлес салмағын айқындауы тиіс. Сондықтан ведомстволық наградалардың мейлінше әлеуметтік мәні бар және бұл мәселеге біз барынша байыпты қарауға тиіспіз, – деді отырысты ашқан Мемлекеттік хатшы.

	Сондай-ақ, отырыста тәуелсіз Қазақстанның серпінді дамуы өмірдің барлық саласында болып жатқан өзгерістерге ұлттық құқықтың сай болуын талап ететіні атап өтілді. Осыған орай, заң шығару және құқық қолдану қызметін, оның ішінде геральдика мәселелерін одан әрі жетілдіру қажеттігі туындап отыр. Ведомстволық наградалар атауларының дұрыс қолданылмауын,  тілдік нормаларға сай келмеуін реттеуге,  олардың дизайнындағы кемшіліктерді жою қажеттігіне барынша назар аударылды.

	Отырыс қорытындысында тиісті құрылымдарға ұсынымдар мен нақты тапсырмалар берілді.
/// 
Кездесу барысында екіжақты ынтымақтастықтың негізгі бағыттары, сондай-ақ парламентаралық сындарлы диалогты нығайту жолдары талқыланды.
Нұрсұлтан Назарбаев Қазақстан мен Тәжікстан арасында қол қойылған стратегиялық серіктестік туралы келісімнің маңызы жоғары екеніне тоқтала келіп, оны жүзеге асыруда екі елдің заң шығарушы органдары маңызды рөл атқаратынын айтты.
Ш.Зухуров өңірде бейбітшілік пен тұрақтылық орнату ісіне қосқан айрықша үлесі мен жаһандық мәні бар бастамаларды ілгерілеткені үшін Қазақстан Президентіне алғыс білдірді. 

///
	 

	Іс-шара мемлекеттік мереке – Қазақстан Республикасының Конституциясы күніне орайластырылды.

	Мемлекет басшысы осынау маңызды жайтпен барша қазақстандықтарды және Конституциялық Кеңес мүшелерін құттықтап, еліміздің барлық жетістіктері мемлекетіміз бен қоғам дамуының стратегиялық бағыттарын айқындаған Ата заңның рухында жүзеге асып келе жатқанын атап өтті.

	–  Конституция қабылданған күннен бергі барлық жылдарда мемлекет қызметі соған сәйкес жүргізіліп келеді. Біздің елде заңдар соның негізінде қабылданады. Осы Конституцияның жасалуының басы-қасында болып, оның баптарының жазылуына тікелей атсалысқан Мемлекет басшысы ретінде Негізгі Заңның сақталуына деген айрықша жауапкершілікті сезінемін, – деді  Нұрсұлтан Назарбаев.

	Қазақстан Президенті азаматтардың құқықтары мен бостандықтарын ел Конституциясы қорғайтынын атап өтті.

	– Оған елдегі саяси тұрақтылық, адамның негізгі құқықтары мен бостандықтарының мызғымастығы туралы тезистер негіз болып саналады. Осының барлығы бұдан әрі даму үшін қолайлы жағдайлар қалыптастыруға септігін тигізе отырып, алдағы уақытта да сақталуға тиіс. Келесі жылы Қазақстан Конституцияның  20 жылдығын атап өтетін болады. Ол әлемдік қоғамдастықта халықаралық стандарттардың барлық талаптарына сай келетін және демократиялық қоғам жағдайында нақты қолданылатын құжат ретінде мойындалды, – деді Мемлекет басшысы.

	Нұрсұлтан  Назарбаев ел азаматтарының, әсіресе жастардың Конституция ережелерін жақсы білуі тиістігіне назар аударды.

	– Негізгі заң бүкілхалықтық дауыс берудің нәтижесінде абсолюттік көпшілік арқылы бекітілді. Бұл – халық пен Қазақстан билігінің арасындағы нағыз шарт. Әрбір адам тікелей ықпалы бар Конституцияға сүйене отырып, өз құқығын батыл қорғап, өз өкілеттіктерін тиімді жүзеге асыра алады.  Барлық қазақстандықтар құқығының теңдігі арқасында біздің республикамызда тұрақтылық пен татулық салтанат құрып, еліміз табыстарға жетуде, – деді Қазақстан Президенті.

	Мемлекет басшысы Конституцияның зор мүмкіндікке ие екенін айтты.

	– Біз Негізгі заңда қойылған міндеттерді бәрін бірдей орындаған жоқпыз. Барлық мемлекеттік қызметшілердің, қоғамдық институттардың назарын Конституцияны мүлтіксіз сақтау мәселесіне аударғым келеді. Оның ережелерін түсіндіруді, нормаларын құрметтеуге үйретуді мектеп қабырғасынан бастап ыждағаттылықпен жүйе түрде айналысқан жөн. Халқымыздың құқықтық санасын, азаматтылығы мен отаншылдығын арттыру маңызды, – деді Нұрсұлтан Назарбаев.

	  Кездесу барысында Негізгі заңның әлеуетін тиімді жүзеге асыру мәселелері жөнінде пікір алмасылып, Конституциялық Кеңес мүшелері елімізде конституциялық заңдылық тәртібін нығайту турасындағы идеялары мен ұсыныстарын ортаға салды.

	Конституциялық кеңес төрағасы И.Рогов жұмыс барысы туралы баяндады және Мемлекет басшысына Конституциялық Кеңеске мамандандырылған мемлекеттік конституциялық бақылау органы ретінде ұдайы көңіл бөліп отырғаны үшін алғысын айтты.

	 


///Мемлекет басшысы «С5+1» форматындағы жоғары деңгейдегі кездесуге қатысу үшін Нұр-Сұлтан қаласына келген АҚШ мемлекеттік хатшысының саяси мәселелер жөніндегі орынбасары Дэвид Хэйлді қабылдады. Аталған формат экономика, экология және қауіпсіздік салалары бойынша Орталық Азиядағы бес ел мен АҚШ арасындағы көпжақты өзара ықпалдастықтың тетігі саналады.
Кездесу барысында тараптар Қазақстан мен АҚШ арасындағы стратегиялық серіктестікті кеңейту, терроризмге қарсы іс-қимылдар, сондай-ақ Ауғанстанды әлеуметтік-экономикалық тұрғыдан қалпына келтіру мәселелері жөнінде пікір алмасты.
Қасым-Жомарт Тоқаев пен Дэвид Хэйл 2018 жылы қаңтарда Вашингтонда өткен Қазақстанның Тұңғыш Президенті – Елбасы Нұрсұлтан Назарбаев пен АҚШ Президенті Дональд Трамп кездесуінің қорытындысы бойынша қол жеткізілген уағдаластықтардың тиімді жүзеге асырылып жатқанын атап өтті.
Америкалық дипломат Қазақстандағы саяси өзгерістерді, соның ішінде еліміздің әлеуметтік-экономикалық дамуын және демократиялық үдерістерді нығайту жөніндегі Қазақстан Президентінің алға қойған мақсаттары мен міндеттерін қолдайтынын атап өтіп, оларды іске асыру үшін көмектесуге дайын екенін айтты.




///Отырысты ашқан Гүлшара Әбдіқалықова Мемлекет басшысы Нұрсұлтан Назарбаевтың «Ұлы даланың жеті қыры» атты бағдарламалық мақаласындағы «Төл тарихын білетін, бағалайтын және мақтан ететін халықтың болашағы зор болады деп сенемін», деген сөзіне тоқталды.
– Сыйлық берілетін шығармаларда Отанға деген сүйіспеншілік, мемлекетшілдік идеялары терең көрініс табуға тиіс. Ел тәуелсіздігі, мемлекетіміздің қалыптасу мен даму кезеңдері, ұлттық тарих, қоғамдағы азаматтық-имандылық өлшемдеріміз жоғары көркемдік деңгейде көрсетілуі шарт, – деді Мемлекеттік хатшы.
Комиссия мүшелері Мәдениет және спорт министрі А.Мұхамедиұлының іріктеліп алынған шығармалардың талқылану қорытындысы жөніндегі ақпаратын тыңдады.
Комиссия Елбасының қарауына ұсынылатын Қазақстан Республикасының әдебиет пен өнер саласындағы 2018 жылғы мемлекеттік сыйлығы лауреаттығына үміткерлерді жасырын дауыс беру арқылы анықтады.
Дәстүр бойынша Мемлекеттік сыйлық лауреаттарын марапаттау рәсімі Тәуелсіздік күні қарсаңында өтеді.
///Нұрсұлтан Назарбаев ауыл шаруашылығы дақылдарын өсірумен айналысатын кәсіпорын жұмысымен танысты.
Мемлекет басшысына жиын-терін науқанының барысы, өңірдегі агроөнеркәсіп кешенінің негізгі көрсеткіштері және оны дамыту жолында атқарылып жатқан шаралар туралы баяндалды.
Қазақстан Президентіне Солтүстік Қазақстан облысындағы кәсіпорындар шығаратын ауыл шаруашылығы техникасы үлгілері көрсетілді.
Сондай-ақ Нұрсұлтан Назарбаев механизаторлармен және облыстың жетекші аграрлық компаниялары өкілдерімен әңгімелесті. Кездесу барысында еліміздің тәуелсіздігі жылдары осы салада болған оң өзгерістер жөнінде айтылды.    
– Сіздердің шаруашылықтарыңыз Солтүстік Қазақстан облысының тек қана бидай өндіретін өңір емес екенін дәлелдеп берді. Бұл жерде майлы дақылдардың да барлық түрі жақсы өседі. Бүгінде агроөнеркәсіп секторында негізгі мәселелердің бәрі шешімін тапты. Енді еңбек өнімділігін және өндірілетін өнім сапасын арттыру қажет, – деді Мемлекет басшысы.
Елбасыға шаруалар жан-жақты қолдауы және ауыл шаруашылығы саласындағы тиімді мемлекеттік саясаты үшін алғыстарын білдірді. 
Соңында Нұрсұлтан Назарбаев жиналғандарға жемісті жұмыс, табыс пен бақ-береке тіледі.  





///Кездесу барысында Қасым-Жомарт Тоқаевқа облыстың әлеуметтік-экономикалық дамуы және өңірдегі қоғамдық-саяси ахуал жөнінде мәлімет берілді. Сондай-ақ, Президентке тұрғындардың әл-ауқатын арттыру бойынша берілген тапсырмалардың орындалу барысы туралы баяндалды.
Мемлекет басшысы алдағы уақытта да Атырау облысының даму қарқынын сақтап, одан әрі арттыру, өңір инфрақұрылымын жаңғырту қажет екенін атап өтті.
Соңында Қасым-Жомарт Тоқаев облыс әкіміне әлеуметтік тұрмысы төмен тұрғындар тобына жан-жақты қолдау көрсетуді, сондай-ақ барлық салалық бағдарламалардың уақытылы жүзеге асырылуын қамтамасыз етуді тапсырды. 

//////Нұрсұлтан Назарбаев G-20 Саммитіне қатысу үшін Ханчжоу қаласына келді.
Сонымен қатар, Мемлекет басшысының ҚХР төрағасы Си Цзиньпинмен кездесуі және Саммит аясында делегациялар басшыларымен келіссөздер өткізуі жоспарланған.

/// 
Әңгімелесу барысында П.Порошенко қол жеткізілген бұрынғы уағдаластықтарға сәйкес Украина Қазақстанның ДСҰ-ға кіру үдерісін қолдағанын айтты. Нұрсұлтан Назарбаев көрсеткен қолдауы үшін Украина Президентіне ризашылық білдірді.  
Екі елдің көшбасшылары екіжақты ынтымақтастықтың өзекті мәселелеріне қатысты пікір алмасып, алдағы уақытта өтетін Қазақстан-Украина экономикалық ынтымақтастық мәселелері жөніндегі бірлескен мемлекетаралық комиссия отырысында жемісті нәтижелерге қол жеткізіледі деп үміттенетіндерін айтты.
Қазақстан мен Украина президенттері П.Порошенконың Астанаға жасайтын алдағы сапарын да талқылады.
Телефон арқылы сөйлесуге Украина жағы бастамашы болды. 
/// 
3 маусымда Елбасы Қазақстан Республикасы Президенті жанындағы Шетелдік инвесторлар кеңесінің 28-отырысына қатысушылармен бірқатар кездесу өткізеді деп жоспарланып отыр.
4 маусымда Шетелдік инвесторлар кеңесінің 28-отырысы өтеді. Оның негізгі тақырыбы – Қазақстандағы агробизнесті дамыту. Іс-шараға халықаралық ұйымдар мен ірі компаниялардың басшылары қатысады.
 
/// 
Алдағы президенттік сайлауға тоқталған  Гүрбангулы Бердымұхамедов бұл оқиға Қазақстанның бұдан әрі тұрақты дамуы үшін маңызды екенін атап өтті.
Екі елдің көшбасшылары екіжақты ынтымақтастықтың өзекті мәселелерін, сондай-ақ Нұрсұлтан Назарбаевтың Түрікменстанға 2014 жылғы желтоқсандағы сапары кезінде жасалған уағдаластықтардың жүзеге асырылу барысын талқылады.
Мемлекет басшылары сапар қорытындысын жоғары бағалады және сауда-экономика әлеуеті мен «Қазақстан – Түрікменстан – Иран»  теміржол магистралін тиімді пайдалану қажеттігін тағы бір рет атап өтті.
Нұрсұлтан Назарбаев пен Гүрбангулы Бердымұхамедов Түрікменстан Президентінің Қазақстанға алдағы ресми сапарына дайындық мәселелері жөнінде де сөз қозғады. 
///Асқар Исабекұлы Мырзахметов Қазақстан Республикасы Премьер-Министрінің орынбасары ‑ Қазақстан Республикасының
Ауыл шаруашылығы министрі болып тағайындалсын.
 
Қазақстан Республикасының
       Президенті                                                                                                                        Н.Назарбаев
 
Астана, Ақорда, 2016 жылғы 13 қыркүйек
                   № 322
///Мемлекеттер басшылары әңгіме барысында екіжақты ынтымақтастықтың жағдайы мен перспективаларын, сондай-ақ өңірлік және халықаралық күн тәртібіндегі өзекті мәселелерді талқылады.
Ресей Президенті Қазақстан Президентін биылғы 14-15 қыркүйекте Сирияға қатысты алтыншы халықаралық кездесудің Астанада табысты өтуімен құттықтады.   
Сондай-ақ, Владимир Путин Нұрсұлтан Назарбаевты Сириядағы қақтығысты реттеу үшін Ресей жағынан атқарылып жатқан шаралар жөнінде хабардар етті. Тараптар Астана процесін жалғастырудың маңызды екенін ерекше атап өтті.      
Бұдан бөлек, Президенттер алдағы уақытта болатын кездесулер кестесін, соның ішінде Жоғары Еуразиялық экономикалық кеңес пен ТМД-ға мүше мемлекеттер басшыларының кеңесіне дайындық барысын қарастырды.
Екі ел көшбасшылары екі жақты өзара іс-қимылдың барлық мәселелері бойынша тұрақты диалогты жалғастыруға уағдаласты.    
Телефон арқылы сөйлесуге Ресей жағы бастамашы болды. 
///Кездесу барысында тараптар Қазақстан мен Сингапур арасындағы қазіргі жағдайды және саяси, сауда-экономикалық салалар бойынша перспективалық жобаларды, сонымен қатар, цифрландыруға қатысты бірлескен іс-қимыл мәселелерін талқылады.
Екі ел арасында достық қарым-қатынас орнағанын айтқан Қасым-Жомарт Тоқаев қазан айында Ереванда өткен ЖЕЭК саммитінде Сингапур Премьер-министрі Ли Сянь Лунмен келелі келіссөз жасағанын жеткізді. Сондай-ақ Мемлекет басшысы Сингапур Президенті Халима Якобке өзінің сәлемін жеткізуді өтінді.
– Мен Сингапур Президентін бұрыннан танимын. Екеуміз де өз елдеріміздің Парламенттерінде спикер қызметін атқардық. Мен оның Мемлекет басшысы болғанына өте қуаныштымын,– деді Қасым-Жомарт Тоқаев. 
Өз кезегінде Тео Чи Хин Қасым-Жомарт Тоқаевқа Сингапур Президенті мен Премьер-министрінің ақжарма тілегін жеткізді. Сонымен қатар екі ел арасындағы байланыстарды одан әрі нығайта беруге ниетті екенін атап айтты.   
 



///Кездесуде тараптар екі жақты ықпалдастық және сауда-экономикалық қатынастарды одан әрі дамыту мәселелерін талқылады.
Нұрсұлтан Назарбаев Қазақстан мен Армения арасындағы ынтымақтастықтың жоғары деңгейде ілгерілеп келе жатқанына тоқталып, оны кеңейтудің әлеуеті жеткілікті екенін атап өтті.
– Қазақстан Армениямен әрдайым жақсы қарым-қатынаста болды. Елдеріміз арасындағы сауда айналымы былтыр 60 пайызға жуық өсті. Бұл үрдіс қазір де жалғасын тауып отыр. Мұнымен шектелмейтінімізді атап өткім келеді. Үкіметтеріміз екі жақты байланыстарды нығайту үшін күш жұмылдыруы керек. Біздің компанияларымыз екі елдің де экономикасына инвестиция құя алады, – деді Қазақстан Президенті.
Мемлекет басшысы еңбек миграциясы мәселелеріне және екі ел кәсіпкерлері арасындағы байланыстарды кеңейту қажеттігіне тоқталып, ол үшін тиімді жағдай жасалғанын атап өтті.
Н.Пашинян Нұрсұлтан Назарбаевқа кездесуге және мемлекетаралық байланыстарды одан әрі нығайту ісіндегі маңызды мәселелерді талқылауға мүмкіндік туғызғаны үшін ризашылық білдірді.
– Өзара ықпалдастығымыз оң қарқын алып отырғанымен ерекшеленеді. Оның одан әрі осылай ілгерілей беретініне сенімдімін. Біз үшін Қазақстанмен арадағы байланыс өте маңызды. Экономика секторындағы қатынастарды, соның ішінде инвестициялық ынтымақтастықты дамыта түсеміз деп үміттенеміз, – деді Армения Премьер-Министрі.
Сонымен қатар, Н.Пашинян Қазақстан мен Армения арасындағы ынтымақтастықты халықаралық ұйымдар аясында нығайтудың маңызды екенін атап өтті.



/// 
Келіссөздер барысында мемлекеттер басшылары екі жақты және көпжақты ынтымақтастықтың маңызды мәселелерін талқылады, соның ішінде аймақтық қауіпсіздік мәселелеріне, халықаралық ұйымдар аясындағы ынтымақтастықтың нығаюына, сауда-­экономикалық, инвестициялық, қаржы және мәдени-­гуманитарлық қарым-­қатынастың дамуына айрықша көңіл бөлінді.
Нұрсұлтан Назарбаев пен Си Цзиньпин халықаралық күн тәртібіндегі негізгі жайттарға да тоқталды.
Сонымен қатар мемлекеттер басшылары Біріккен Ұлттар ұйымы, Шанхай ынтымақтастық ұйымы, Еуразиялық экономикалық одақ сияқты түрлі халықаралық ұйымдар мен басқа да көпжақты құрылымдар аясындағы ынтымақтастық пен үйлестірудің басты бағыттарын сөз етті.
Қазақстан Президенті Қытай төрағасының еліміздегі президенттік сайлаудан кейін Қазақстанға келген бірінші шетелдік мемлекеттің көшбасшысы болып отырғанына назар аударды.
– Осы арқылы Сіз біздің қарым-қатынастарымыздың жоғары мәртебесі мен айрықша маңызын айшықтай түсесіз. Сіз мені телефон арқылы құттықтадыңыз, жеделхат жолдадыңыз, енді, міне, келіссөздер өткізуге келдіңіз. Біз мұны жоғары бағалаймыз, – деді Мемлекет басшысы.
Нұрсұлтан Назарбаев ҚХР-мен тату көршілік қарым-қатынасты жалғастыру Қазақстанның сыртқы саясатының басымдығы болып саналатынын айтты.
– Өзара іс-қимыл жасаған жылдары біз екіжақты ынтымақтастықты сапалы түрде трансформациялай алдық. Біз Қытай Халық Республикасымен ықпалдастықты тәуелсіздік жариялаған алғашқы күндерден бастадық. Содан бері үлкен жолды артқа тастап, тату көршіге айналдық, экономикалық, саяси тұрғыдан сенімді дос әрі сындарлы серіктес болдық. Бізде қарым-қатынастарымызды елдеріміздің мүддесі үшін әрі қарай дамытуға қажетті жағдайдың бар екеніне сенімдімін, – деді Қазақстан Президенті.   
Мемлекет басшысы екі елдің де жоспары мен нақты белгілеген жұмыстары бар екенін, ол Қазақстан-Қытай қатынастарын мүлде жаңа деңгейге шығаратынын атап өтті. Соған орай, Нұрсұлтан Назарбаев ҚХР төрағасына, сондай-ақ Қытай басшылығына серіктестікті дамытудағы қолдауы үшін алғыс білдірді.
Сонымен қатар Қазақстан Президенті Си Цзиньпиннің биылғы 2­3 қыркүйекте Қытайға сапармен келу және Бейжіңде өтетін Жеңістің 70 жылдық мерейтойына қатысу жөніндегі шақыруын  ризашылықпен қабыл алды.
ҚХР төрағасы  Си Цзиньпин Нұрсұлтан Назарбаевқа жылы қабылдауы үшін алғыс айтып, Қазақстан Президенті лауазымына қайта сайлануымен құттықтады.
– Қазақстан халқы Сіздің басшылығыңызбен ұйыса түсіп, мемлекет құрылысы мен ұлттық жаңғыру ісінде жаңа, жарқын табыстарға жету үшін бірлесе күш-жігер жұмсайтынына сенімдімін, –  деді Си Цзиньпин.
Қытай төрағасы Қазақстан-Қытай стратегиялық серіктестігі соңғы жылдары қарқынды ілгерілеп келе жатқанын айтты. 
– Біздің елдеріміз өңірдің дамуы мен тұрақтылығын қамтамасыз ету ісінде маңызды, сындарлы күшке айналды. Қытай тарапы Қазақстанмен қарым-қатынасты дамытуға зор мән береді. Біз Қазақстан тарапымен бірлесе отырып, өзара мүдделілік бар негізгі мәселелер бойынша өзара қолдауды күшейту үшін бар күшімізді жұмылдыруға дайынбыз. Қытай қауіпсіздік саласындағы, экономикалық, гуманитарлық салалардағы өзара тиімді ынтымақтастық аясын жан-жақты кеңейтуге, сондай-ақ халықтарымыздың игілігі үшін өңірлік және халықаралық істердегі өзара іс-қимыл мен үйлестіру жұмысын күшейтуге ниетті, – деді Си Цзиньпин.
 



/// 
Іс-шараға Тәжікстан Республикасының Президенті Э.Рахмон, Армения Республикасының Президенті С.Саргсян, Беларусь Республикасының Президенті А.Лукашенко, Қырғыз Республикасының Президенті  А.Атамбаев, Ресей Федерациясының Президенті В.Путин, ҰҚШҰ бас хатшысы Н.Бордюжа, сондай-ақ ұйымға мүше елдердің қорғаныс және сыртқы саясат ведомстволары басшылары қатысты.
Кездесу барысында өңірдегі ұжымдық қауіпсіздік жүйесін нығайту, ұйым қызметінің тиімділігін арттыру мәселелері және жедел әрекет ететін ұжымдық күштердің оқу-жаттығуын өткізу нәтижелері талқыланды.
Мемлекет басшысы өз сөзінде ұйымның күн тәртібіндегі негізгі мәселелердің бірі халықаралық терроризм мен экстремистік ұйымдардың төндіретін ықтимал қатерлері екенін атап өтті.
Мойындауымыз керек, өкінішке қарай, ҰҚШҰ-ға мүше мемлекеттердің жекелеген азаматтары осындай радикалды құрылымдарға қосылып, заңға қайшы іс-әрекеттерге қатысу үшін Таяу Шығыстағы және Ауғанстандағы соғыс ошақтарына барып жатады. Бұл жайт біздің тарапымыздан қарсы іс-қимыл жасаудың тиімді шараларын қабылдауды талап етеді, – деді Нұрсұлтан Назарбаев.
Қазақстан Президенті Тәжікстан халықаралық лаңкестікке қарсы күрестің алдыңғы шебінде екенін назарға ала отырып, барлық елдер әлемдік экономикадағы қиындықтарға қарамастан алдағы уақытта да осы одақтасымызға экономикалық көмек көрсетуге тиіс екенін атап айтты.
Қазақстан биыл бауырлас елге 2,7 миллион доллардың азық-түлігі мен құрылыс материалдарын жіберді, – деді Мемлекет басшысы.
Сонымен қатар, Нұрсұлтан Назарбаев сессияға қатысушылар назарын Ауғанстандағы жағдайға аударды.
Ауғанстанның солтүстігіндегі содырлар белсенділігі айрықша алаңдатады. Ауған аумағынан төнетін қауіп-қатерлерге қарсы тиісті әрекет ету үшін ҰҚШҰ аясындағы бірлескен күш-жігерді екіжақты негізде де, өзге халықаралық ұйымдармен арадағы жұмыстар барысында да арттыра түсу қажет. Қазақстан Кабулға жыл сайын азық-түлік, отын, дәрі-дәрмек жеткізу, сондай-ақ ауған жастарын еліміздің жоғары оқу орындарында оқыту арқылы техникалық және гуманитарлық көмек көрсетуді жалғастыруда, – деді Қазақстан Президенті.
Мемлекет басшысы біздің ел өңірдегі жағдайдың күрделі екенін ескере отырып, ҰҚШҰ жедел әрекет ететін ұжымдық күштерінің жауынгерлік қабілетін арттыруға бағытталған шараларды қолдайтынын айтты.  
Қазақстан Жедел әрекет ететін ұжымдық күштер арнаулы құрылымдарының әскери контингентінің жауынгерлік және қызметтік дайындығын артыру қажеттігін қолдайды. Оқу-жаттығуларды, соның ішінде төтенше тексерулерді де үнемі өткізіп отыру қажет деп санаймыз, – деді Нұрсұлтан Назарбаев.
Қазақстан Президенті сессия шешімдерінің жобалары арасынан әскери контингенттердің, қару-жарақтың, техниканың ҰҚШҰ-ға мүше елдер аумағы арқылы қозғалысын нақты реттейтін Әскери және өзге құрылымдарды тасымалдау саласындағы ынтымақтастық туралы келісімді айрықша атап көрсетті.
Соңында Нұрсұлтан Назарбаев шараға қатысушыларды Қазақстанның ҰҚШҰ аясындағы барлық міндеттемелерді мүлтіксіз орындайтынына, сондай-ақ одақтас елдерге қажетті гуманитарлық көмек көрсете беретініне сендірді.
 




///Қазақстан Президенті жаңа әкімнің Түркістан облысынан қалаға қосылған елді-мекендерге жол салу, газ тарту, электр жарығымен және ауыз сумен қамту бойынша жоспарымен танысты.
Кездесу соңында Қасым-Жомарт Тоқаев Ерлан Айтахановқа қала тұрғындарының өмір сүру сапасын арттыру бойынша бірқатар нақты тапсырмалар берді.

///Келіссөз барысында екіжақты ынтымақтастықтың, оның ішінде сауда-экономика, инвестиция, көлік-транзит, отын-энергетика, сондай-ақ мәдени-гуманитарлық салалардағы өзара іс-қимылды нығайту перспективаларының кең ауқымды мәселелері қаралды.
Бұдан бөлек, екі мемлекеттің басшылары өңірлік және халықаралық күн тәртібіндегі бірқатар өзекті мәселелер жөнінде пікір алмасты.
Қазақстан Президенті Нұрсұлтан Назарбаев Си Цзиньпинге жұмыс сапарымен келуге, сондай-ақ G-20 саммитіне қатысуға шақырғаны үшін алғыс айтты.
– Қытай ұйымға күрделі кезеңде төраға болды. Сіздер әзірлеген күн тәртібі дамудың қазіргі кезеңінде өте өзекті. Бүгінде G-20-ның экономикалық проблемаларға мән беруі бүкіл әлем үшін маңызды міндеттерді шешуге септігін тигізетін болады, – деді Мемлекет басшысы.
Нұрсұлтан Назарбаев ынтымақтастық орныққан жылдарда Қазақстан мен Қытай арасындағы сенімнің айтарлықтай нығая түскенін атап өтті.
– Біздің байланысымыз мемлекетаралық қарым-қатынастың үлгісі бола алады. Стратегиялық серіктестіктің үлгілі моделін құрып, экономикалық ынтымақтастықты жаңа деңгейге көтердік. Қазақстан мен Қытайдың үкіметтері қол жеткен келісімдер қорытындысы бойынша алға қойылған міндеттерді орындау жұмысымен белсене айналысуда. Биыл біз Қазақстан тәуелсіздігінің 25 жылдығын, ал келесі жылы елдеріміз арасындағы дипломатиялық қарым-қатынастың 25 жылдығын атап өтетін боламыз, – деді Елбасы.
Си Цзиньпин еліміздің жаһандық диалогқа елеулі үлесін қосып келе жатқанына ризашылық білдіріп, Қазақстанның өңірдің және бүкіл әлемнің экономикалық дамуында маңызды рөл атқаратынын атап өтті.
– Былтыр осы уақытта Бейжіңде біздің кездесуіміз өтіп, оның қорытындысы бойынша қарым-қатынастың жаңа кезеңі туралы бірлескен декларацияға қол қойылған болатын. Қазір барлық саладағы екіжақты серіктестік қарқын алып келеді, оның одан әрі дамуы жолындағы міндеттер айқындалды. Біздің қарым-қатынасымыздың орнағанына келесі жылы 25 жыл толатынын ескере отырып, өзара тиімді серіктестікті одан әрі нығайта түсу қажет. Сондай-ақ, бірлескен күш-жігер арқылы адалдық, өзара сенім, ауызбіршілік және өзара көмек рухындағы қарым-қатынасты қалыптастыра отырып, стратегиялық үйлесімді, өзара тиімді ынтымақтастықты күшейте түсу керек, – деді ҚХР төрағасы.
Тараптар алдағы саммит әлемдік экономиканың бұдан арғы даму жолдарын айқындауда маңызды рөл атқарып, жаһандық экономикалық өсімнің жаңа қозғаушы күшіне айналады деп үміттенетінін білдірді.
***
Келіссөздер қорытындысы бойынша төмендегідей құжаттарға қол қойылды:
– 2004 жылғы 17 мамырдағы Қазақстан Республикасының Үкiметi мен Қытай Халық Республикасының Үкiметi арасында Қазақстан-Қытай ынтымақтастығы жөнiндегi комитет құру туралы келiсiмге толықтырулар енгізу туралы хаттама;
– «Нұрлы жол» және «Жібек жолының экономикалық белдеуі» бағдарламаларын ұштастыру жөніндегі ынтымақтастық жоспары;
– Қазақстан Республикасы Ауыл шаруашылығы министрлігі мен Қытай Халық Республикасының Сапаны қадағалау, инспекция және карантин жөніндегі бас басқармасы арасындағы Қазақстан Республикасынан Қытай Халық Республикасына экспортталатын жылқы тұқымдас жануарлар үшін қойылатын карантин және денсаулығын қорғау талаптары жөніндегі хаттама;
– Қазақстан Республикасының Ауыл шаруашылығы министрлігі мен Қытай Халық Республикасының Сапаны қадағалау, инспекция және карантин бас басқармасы арасындағы Қазақстан Республикасынан Қытай Халық Республикасына экспортталатын соя бұршағы партияларына қойылатын фитосанитариялық талаптар жөніндегі хаттама.





///Мемлекет басшысына министрліктің қазіргі жұмыстары мен «үлкен деректерге» және жасанды интеллектке талдау жасауға байланысты  «Цифрлық Қазақстан» мемлекеттік бағдарламасы жобаларының жүзеге асырылуы туралы баяндалды.
Қасым-Жомарт Тоқаев министрліктің жүргізіп жатқан жұмыстарының өзектілігін атап өтіп, көрсетілетін мемлекеттік қызметті және жалпы экономиканы цифрландырудың маңызды екенін айтты.
– Бүгінде түрлі дәрежеде кедергі келтіретін үдерістердің бәрін жойып, оларды автоматтандыру керек. Азаматтар сапалы мемлекеттік қызметті ешқандай қиындықсыз, автоматты түрде алуы тиіс, – деді Қазақстан Президенті.
Сонымен қатар, Мемлекет басшысына еліміздегі қалыптасып жатқан инновациялық экожүйе мен оның негізі саналатын «Astana Hub» IT-стартаптар халықаралық технопаркі туралы мәлімет берілді. Асқар Жұмағалиевтің айтуынша, қазіргі таңда технопарк қалыпты жағдайда жұмыс істейді және оның әлеуеті толыққанды пайдаланылуда. 260-тан астам компания акселерациядан өтті. Соның арқасында Қазақстанға 28 миллиард теңгеге жуық қаржы тартылды.
 
 
 

/// 
Сапар барысында Г.Әбдіқалықова саяси қуғын-сүргін және ашаршылық құрбандарын еске алуға арналған жыл сайынғы жоба аясында Қазақстан халқы Ассамблеясы ұйымдастырған «Шерлі шежіре аманаты» халықаралық форумына қатысты.
Атап айтқанда, Мемлекеттік хатшы «Қазақ халқына мың алғыс»  еске алу акциясына қатысып, «Батыс Қазақстан облысының тарихы – жасампаздық пен жетістіктер жолы» атты құжаттық-экспонаттық көрмеде болды. «Мәңгілік Ел» – ұлттық тарих пен тарихи зердедегі  құбылыс ретінде» атты халықаралық ғылыми-практикалық конференцияға қатысушыларға арнап сөз сөйледі.
Мемлекеттік хатшы бүгінде Мемлекет басшысының тапсырмасымен саяси қуғын-сүргін құрбандарын ақтау, тарихи мұраны зерделеу және сақтау, «Мәңгілік Ел» ұлттық идеясын ілгерлетуге бағытталған жалпыұлттық тарихи сананы қалыптастыру жөнінде жүйелі жұмыстар жүргізіліп жатқанын атап өтті.
Конференцияда сондай-ақ Қазақстан халқы Ассамблеясы төрағасының орынбасары – Хатшылық меңгерушісі Е.Тоғжанов, қазақстандық белгілі ғалымдар, ТМД, АҚШ, Оңтүстік Корея, Чехия елдерінен келген шетелдік сарапшылар сөз сөйледі.
Г.Әбдіқалықова Қазақ хандығының 550 жылдығына арналған мерейтойлық іс-шаралар аясында Бөкей ордасы ауданында орналасқан Бөкей ордасы тарихи-мұражайлық кешенде болып, тарихи экспонаттармен танысты және жергілікті зиялы қауым өкілдерімен жүздесті.
Мемлекеттік хатшы жұмыс сапары аясында Батыс Қазақстан облысының әйелдер қауымдастығы өкілдерімен кездесті. Кездесу барысында Ұлт Жоспары – 100 нақты қадамды, «Қазақстан-2050» стратегиясын, «Нұрлы жол – болашаққа бастар жол» жаңа экономикалық саясатын, Қазақстан Республикасының 2006-2016 жылдарға арналған гендерлік теңдік стратегиясын іске асыруға әйелдер қауымының белсене қатысуы, отбасылық-демографиялық саясатты дамыту мәселелері талқыланды.
Сапар қорытындысы бойынша Г.Әбдіқалықова мемлекеттік органдарға бірқатар нақты тапсырма берді. 
///Қазақстан Президенті Халықаралық Аралды құтқару қорының құрылтайшы мемлекеттері басшыларының саммитіне қатысу үшін Түрікменбашы қаласына келді.
Нұрсұлтан Назарбаевтың мемлекеттер басшыларының шағын және кеңейтілген құрамдардағы отырыстарына қатысуы, Түрікменстан Президенті Гурбангулы Бердімұхамедовпен кездесуі жоспарланып отыр.


///
	 

	Мемлекет басшысы жеделхатта бұл табыс Малайзия халқының Н.Разакқа және ол басшылық жасайтын партияға көрсеткен жоғары сенімінің айғағы болып саналатынын атап өткен.

	«Достық пен өзара сенімге негізделген екіжақты қарым-қатынастардың дамуын оң бағалай келе, оның одан әрі нығая беретіндігіне кәміл сенемін»,- делінген жеделхатта.

	Нұрсұлтан Назарбаев екі ел арасындағы ынтымақтастықты тереңдетуге бағытталған ортақ іс-қимылды талқылау үшін Н.Разакпен диалогты жалғастыру ниетін білдірген.

	Соңында Қазақстан Президенті Малайзия Премьер-Министріне зор денсаулық, қызметте табыс, ал достас Малайзия халқына бейбітшілік және бақ-береке тіледі.  
///
	 

	 Гүлшара Наушақызы Әбдіқалықова Қазақстан Республикасы Премьер-Министрінің орынбасары болып тағайындалсын.

	 

	 

	 Қазақстан Республикасының

	                Президенті                                                                                                                          Н.Назарбаев

	 

	 

	Астана, Ақорда, 2013 жылғы  28 қараша

	 

	№ 702

	 

	 

	 

	 
///Мемлекет басшысы Қазақстан халқын Тәуелсіздік мерейтойымен құттықтады.
– Тәуелсіздіктің 25 жылы – біздің буынның уақыт өлшеміне сыймайтын теңдессіз ерлігі. Осы мерейтойлық жылда Қазақстанның Біріккен Ұлттар Ұйымы Қауіпсіздік Кеңесіне сайлануының символдық мәні бар. Парламент қабылдаған Тәуелсіздіктің 25 жылдығы декларациясы біздің ұлы жетістіктеріміз бен жеңісімізді айшықтаған маңызды саяси-құқықтық құжатқа айналды, – деді Қазақстан Президенті.
Нұрсұлтан Назарбаев тәуелсіздік кезеңіндегі басты жетістіктерге тоқталып өтті.
– Жетекші халықаралық сарапшылардың пікірі бойынша, еліміз әлемге Қазақстанның «экономикалық ғажайыбының» жарқын үлгісін көрсетті, – деді Елбасы.
Бұдан бөлек, Мемлекет басшысы қоғамның қарыштап дамығанына назар аударды.
– Біз бейбітшілік пен келісімнің бірегей моделін қалыптастырдық. Жалпы халықтың қалауымен құрылған Халық ассамблеясы барлық ұлтты қанатының астына алып, басын біріктіре білді. Ең бастысы, кез келген адам «Мен – қазақстандықпын, бұл – менің елім, мен мұнда бақытымды таптым!» деп айта алатын әділетті қоғамды орнаттық, – деді Қазақстан Президенті.
Нұрсұлтан Назарбаев қарқынды дамып келе жатқан мегаполис, жаңа елорда – Астананың құрылуын басты табыстарымыздың бірі ретінде атап өтті.
Елбасы экономикалық жетістіктер арқасында халықтың әл-ауқатының нақты өсімін қамтамасыз ете алғанымызды айтты. Мемлекет басшысы Үкіметке әлеуметтік бағдарламаларды іске асыру барысында 2017 жылы зейнетақы мөлшерін биылғы деңгейден 20 пайызға, сондай-ақ бала тууға байланысты бір жолғы мемлекеттік жәрдемақы мөлшерін де 2017 жылғы 1 шілдеден бастап 20 пайызға ұлғайтуды тапсырды.
Қазақстан Президенті еліміздің халықаралық аренадағы табыстарына, соның ішінде еуразиялық экономикалық интеграция саласындағы бастамаларына, жаһандық антиядролық қозғалыстағы көшбасшылығымызға, бітімгершілік мақсат жолына жұмсаған күш-жігерімізге ерекше назар аударды.
– Жаңа елдің іргесін қалаған бүгінгі замандастардың ерен еңбегі уақыт өте келе, тіпті мың жылдан кейін де ұрпақтарымызға Отанымызды одан әрі ілгерілету жолында демеу болып, септігін тигізе береді, – деді Мемлекет басшысы.
Соңында Нұрсұлтан Назарбаев барша қазақстандықтарды мерекемен тағы да құттықтап, халқымызға мол табыс пен зор жетістіктер тіледі.


///Мемлекет басшысы төтенше жағдай болған аймақтан көшірілген тұрғындарды орналастыру бойынша атқарылып жатқан жұмыстардың барысымен танысты. Президент қауіпсіз жерлерге көшірілген Арыс қаласының тұрғындарын ыстық тамақпен, медициналық жәрдеммен қамтамасыз етіп, басқа да барлық қажетті көмек көрсетуді тапсырды.
Қасым-Жомарт Тоқаев азаматтардың қауіпсіздігі мен олардың дүние-мүліктерінің сақталуын бақылауда ұстау қажеттігін ескертті. Мемлекет басшысы Ішкі істер министрлігіне, әсіресе балаларға ерекше көңіл бөлуді тапсырды.
– Осы тәртіппен жұмысты жалғастырыңыздар. Үкіметке қалаға және оның тұрғындарына көмектесу туралы тапсырма берілді. Қазір біз ең бірінші кезекте адамдардың, қала тұрғындарының қауіпсіздігін қамтамасыз етуіміз керек. Екінші – көрсетілетін көмектер. Арнайы қор құрылды. Арысқа бүкіл Қазақстан көмектеседі. Мен халықпен жұмыс істеп жатқан қаланың жұртшылығына, ардагерлерге ризашылығымды білдіремін. Жарылыстың себептерін анықтау қажет. Қылмыстық іс қозғалды, тергеу-тексеру басталды. Егер кінәлілер болса, олар заңмен қатаң жазаланады. Алдағы уақытта Арыс жарылғыш құрылғылардың барлығынан тазартылуы тиіс, – деді Қазақстан Президенті.  
Қасым-Жомарт Тоқаев өрт пен оқ-дәрілердің жарылыс болған жерлерді қалпына келтіру жөнінде бірқатар нақты тапсырмалар берді. 






///Қасым-Жомарт Тоқаевқа «Самұрық-Қазына» ҰӘҚ» компаниялар тобының 9 айдағы жұмысының қорытындылары туралы есеп берілді.
Ахметжан Есімовтің мәліметінше, есептік кезеңдегі таза табыс жоспарланған 167 млрд теңгеден 2,6 есеге асып, 436 млрд теңгеге жеткен. Биыл Үкіметке 120 млрд теңге көлемінде дивидендтер төленіп, 2017 жылғы көрсеткішпен салыстырғанда 10 есе артық. Сондай-ақ энергетикалық, мұнай-газ, уран, телекоммуникациялар, пошта және басқа да салалардағы компаниялар тобының барлық кәсіпорындарында үздіксіз жұмыс қамтамасыз етілді. Өндірістегі жұмыс орындары жаппай қысқартуға ұшырамай, персонал толық құрамда сақталды, қызметкерлерге еңбекақы уақытылы төленіп отыр.
«Самұрық-Қазына» басшысы Қор сатып алулар жүйесі арқылы ел экономикасын қолдауға қатысты Мемлекет басшысының тапсырмаларын орындау жөніндегі жұмысты жалғастырып жатқанын хабарлады. Биылғы 9 айдың қорытындысы бойынша Қордың сатып алулар жүйесіндегі жергілікті өнім үлесі 66% құрады. Бәсекелестік ортаға 819 млрд теңгеге сатып алулар шығарылған. Бизнестің 17 000 субъектісі Қордың сатып алуларына қатысуға мүмкіндік алды. 2020 жылдың басынан бері компаниялар тобы 2,4 трлн теңгеге отандық бизнеспен шарттар жасасып, жергілікті кәсіпорындарға 12 мың тапсырыс берілген. Аталған кәсіпорындарда 280 мың адам жұмыс істейді. Есеп бойынша мемлекеттік бюджетке 170 млрд теңге көлемінде салық төлемдері түсуі тиіс.
Сондай-ақ Қазақстан Президентіне Қорды инвестициялық холдингке айналдыру тұжырымдамасы ұсынылды.
Басқарма басшысы Ахметжан Есімов Қасым-Жомарт Тоқаевқа инвестициялық холдингке айналдырудың артықшылықтары туралы айтты. Оның сөзінше, бұл активтердің географиясы мен салалары бойынша портфельді әртараптандыруға, инвестициялардың табысын арттыруға, дивидендтердің есебінен бюджет түсімдерін ұлғайтуға мүмкіндік береді.
Мемлекет басшысына Жолдаудағы тапсырмаларға сәйкес Қор активтерін жекешелендіру бағдарламасы жалғаса беретіні туралы хабарланды. Бұл ретте, Қор мемлекеттік және жеке меншік мүдделер арасындағы тепе-теңдікті қамтамасыз ету мақсатында ірі және стратегиялық компаниялардағы өз үлесінің 51 және одан да көп пайызын бақылауды сақтап қалады.
 

///
	 

	Нұрсұлтан Назарбаев Президент Әкімшілігінің идеологиялық, аумақтық-ұйымдастыру және экономикалық бағыттар аясындағы тиімді жұмысын жолға қоюдың маңыздылығын атап өтті.

	Мемлекет басшысы таяуда Үкіметтің кеңейтілген отырысында берілген тапсырмалар бойынша тиісті жұмыстар жүргізіліп, олар бұқаралық ақпарат құралдарында кеңінен жариялануы керектігін тағы да еске салды.

	– Аппарат мемлекеттік бағдарламалардың орындалу барысын бақылап, кемшіліктерді айқындауға және оларды тиімді іске асыру жөнінде нақты шараларды белгілеуге тиіс. Үкіметтің кеңейтілген отырысында менің тарапымнан айтылған сындардан тиісті қорытынды шығарылуы керек. Бұл бағыттарда қандай жұмыстар жүргізіліп жатқаны, кімдер жауапқа тартылғаны және жазаланғаны туралы әрбір факт бойынша халық алдында есеп беріп, БАҚ-та жариялау жөнінде тапсырма берілген болатын. Мен  айтқан сын бойынша тек «Тұрғынүй-құрылысжинақбанкінің» жағдайы жөніндегі деректер ғана айтылды, өзге ешқандай ақпарат болған жоқ. Тіпті бұл ретте менің тарапымнан айтылған сынның бір бөлігі газет беттерінде де көрініс таппаған және телеэфирден де берілмеген. Сондықтан әркімнен тек өз бағыты бойынша бағдарламалардың орындалуымен ғана емес, сондай-ақ Үкіметтің, министрліктер мен ведомстволардың жұмысындағы кемшіліктерді жою жөніндегі барлық нұсқауымның орындалуымен қатаң  түрде жұмыс жүргізуін талап етемін, – деді Мемлекет басшысы.

	Бұған қоса, Қазақстан Президенті еліміздегі патриоттық тәрбие мен діни ахуал саласындағы жұмыстардың тиімділігі кемшін түсіп жатқанын атап көрсетті.

	Сондай-ақ, Нұрсұлтан Назарбаев өңірлердің әлеуметтік-экономикалық дамуына мониторинг және талдау жүргізу бөлігінде Президент Әкімшілігінің қызметін жақсарту қажеттігіне тоқталды.

	– Президент Әкімшілігінің мемлекеттік инспекторлары облыстардағы ахуалды толық білмейді. Олар өз өңірлеріндегі барлық әкімдерді, ауылдық әкімдерді жүзбе-жүз танып, әрқайсысының жұмыс ерекшелігін ажырата білуге тиіс. Мемлекеттік инспектордың жұмысы барлық істен хабардар болу үшін де істеледі. Мысалы, Батыс Қазақстан облысына сапар барысында мемлекеттік инспектор қажетті ақпараттың бәрін білмейтін болып шықты. Ол жаңадан келген адам болуы мүмкін әрі бәрінің қыр-сырын терең игеріп үлгермеген шығар. Бірақ соның өзінде оларда өңір жөнінде жергілікті атқарушы билік қызметіндегі жетістіктер мен кемшіліктерді, сондай-ақ проблемалар мен іске асырылып жатқан жобаларды қамтитын толық ақпарат болуға тиіс. Олай болмаған жағдайда олардың атқарып отырған лауазымына сәйкестігі жөнінде белгілі бір қорытынды жасау қажет болады, – деді Қазақстан Президенті.

	Кеңес қорытындысында Мемлекет басшысы қаралған мәселелерге және биылғы жылдың соңына дейін жоспарланған қоғамдық маңызы бар іс-шараларға тиімді ұйымдастырушылық-ақпараттық қолдау көрсетуге қатысты бірқатар нақты тапсырмалар берді.

/// 
Әңгіме барысында тараптар Қазақстандағы уран өндіру саласының даму перспективасын талқылады.
Сондай-ақ Елбасы Нұрсұлтан Назарбаев Т.Гитцельдің Кеңес жұмысына қатысатынына ризашылығын білдірді.
– «Камеко» компаниясының Қазақстандағы қызметінің тарихы қалыптасып келеді. Компания 1996 жылдан бастап Инкай кенішінде жұмыс істей бастады. Осы уақыт аралығында ол табысты жобалардың біріне айналды. Сондықтан біз Сізбен бейбіт мақсаттағы атомды игеру саласындағы ынтымақтастықты жалғастырғымыз келеді. Осыған байланысты келісімге қол қою біздің елге және сіздің корпорацияға пайдалы болады деп үміттенемін, – деді Нұрсұлтан Назарбаев.
Т.Гитцель өз кезегінде  «Камеко» және «Казатомөнеркәсіп» компаниялары арасындағы ынтымақтастықты нығайтудың маңыздылығын атап өтті. 


///Отырыста Мемлекет басшысы ТМД аясындағы қарым-қатынастарды нығайтып, дамыту үшін атқарылған жұмыстардың нәтижелеріне тоқталды.
Нұрсұлтан Назарбаев ұйымды реформалау және Достастықтың тұжырымдамалық құжаттарын жаңарту жолында қолға алынып жатқан шаралардың тиімділігін атап өтті.
Қазақстан Президенті мемлекетаралық қатынастарды одан әрі тереңдетуге септігін тигізетін бірқатар перспективті бағыттарға назар аударды.
Атап айтқанда, Мемлекет басшысы ТМД-ның экономикалық негізін нығайтып, елдер арасындағы сауда кедергілерін жоюға бағытталған шаралар қабылдау қажеттігі туралы айтты.
Сондай-ақ, Нұрсұлтан Назарбаев сауда-экономикалық қатынастарды кеңейту және ТМД-ға мүше барлық елдердің көлік-транзит әлеуетін пайдалану жөніндегі мәселелерге тоқталды.   
Қазақстан Президенті ғылыми-ғарыш, цифрландыру және туризм салаларындағы бірлескен жобаларды іске асыру мәселесіне назар аударды.
Мемлекет басшысы Қазақстанда құрылған «Астана» халықаралық қаржы орталығының ерекшеліктері жөнінде әңгімелеп, ТМД-ға мүше елдердің бәрін Қаржы орталығының жұмысына белсенді атсалысуға шақырды. 
ТМД елдері басшылары кеңесі отырысының қорытындысы бойынша мынадай шешімдер мен құжаттар қабылданды:
1. Тәуелсіз Мемлекеттер Достастығына қатысушы мемлекеттердің ақпараттық технологиялар саласына қатысты қылмыстармен күрес жүргізудегі ынтымақтастығы туралы келісім;
2. Ғарыш кеңістігін зерттеу және бейбіт мақсаттарға пайдалану саласындағы ынтымақтастық туралы Тәуелсіз Мемлекеттер Достастығы елдерінің конвенциясы;
3. Тәуелсіз Мемлекеттер Достастығына төрағалық ету туралы;
4. 1941-1945 жылдардағы Ұлы Отан соғысындағы Жеңістің 75 жылдығын атап өтуге дайындық туралы;
5. 1948 жылы 10 желтоқсанда қабылданған Адам құқықтарының жалпыға ортақ декларациясының 70 жылдығына байланысты Тәуелсіз Мемлекеттер Достастығына қатысушы мемлекеттердің мәлімдемесі туралы;
6. 2021 жылы Тәжікстан Республикасында «Достастықтың мәдени астаналары» атты мемлекетаралық бағдарламаны жүзеге асыру туралы;
7. Тәуелсіз Мемлекеттер Достастығы елдерінде 2021 жылды Сәулет және қала құрылысы жылы деп жариялау туралы;
8. Қылмысқа қарсы бірлескен күрес шараларының 2019-2023 жылдарға арналған мемлекетаралық бағдарламасы туралы;
9. Тәуелсіз Мемлекеттер Достастығына қатысушы мемлекеттер Қорғаныс министрлерінің кеңесі жөніндегі ережеге өзгерістер мен толықтырулар енгізу туралы;
10. Тәуелсіз Мемлекеттер Достастығына қатысушы мемлекеттердің Террорға қарсы орталығы жөніндегі ережеге өзгерістер мен толықтырулар енгізу туралы;
11. Тәуелсіз Мемлекеттер Достастығына қатысушы мемлекеттердің Террорға қарсы орталығының басшысы туралы;
12. Тәуелсіз Мемлекеттер Достастығына қатысушы мемлекеттер Қорғаныс министрлері кеңесінің жанындағы Әуе шабуылына қарсы қорғаныс мәселелері жөніндегі үйлестіру комитетінің төрағасы туралы;
13. Тәуелсіз Мемлекеттер Достастығына мүше елдер басшылары кеңесінің шешімдерінің күшін жою туралы;
14. Тәуелсіз Мемлекеттер Достастығына қатысушы мемлекеттер басшыларының Дүниежүзілік көшпенділер ойындары жөніндегі мәлімдемесі туралы;
15. Тәуелсіз Мемлекеттер Достастығына қатысушы мемлекеттер басшыларының Шыңғыс Айтматовтың 90 жылдығына байланысты мәлімдемесі туралы.







///Қазақстан Президенті медицина мекемесінің жұмысымен танысып, дәрігерлер бөлмелерін аралап көрді.
«MEDIKER 4K» жауапкершілігі шектеулі серіктестігінің емханасы «Медикер» республикалық емханалар желісінің филиалы саналады. Бұл мекеме цифрлық медицина, диагностика және спорттық медицина сияқты бағыттар бойынша жұмыс істейді.

///Қасым-Жомарт Тоқаев жеке өзінің және барша қазақстандықтардың атынан Тәжікстан Президенті Эмомали Рахмонды, сондай-ақ бүкіл тәжік халқын Тәуелсіздіктің 30 жылдығымен құттықтады.
– Бауырлас Тәжікстан бұл айтулы күнге халықаралық аренада маңызды рөл атқаратын беделді мемлекет ретінде жетіп отыр. Құрметті Эмомали Шәріпұлы, әлемдік қауымдастық Сізді мемлекеттілікті нығайтуға және ел азаматтарының әл-ауқатын арттыруға үлес қосқан, нағыз жалпыұлттық көшбасшы ретінде таныды, – деп жазды Қазақстан Президенті.
Қасым-Жомарт Тоқаев Қазақстанның Тәжікстанмен ғасырлар бойғы достықты, өзара қолдау мен жан-жақты ынтымақтастыққа негізделген байланыстарды нығайтуға баса мән беретінін атап өткен.
– Біз өзара күш жұмылдыра отырып, елдеріміз арасындағы көпжақты ықпалдастықтың қарқынды дамуына тың серпін бере аламыз және қазақ-тәжік стратегиялық серіктестігі мен одақтастығының көкжиегін кеңейтеміз, – делінген жеделхатта.
Қасым-Жомарт Тоқаев Эмомали Рахмонның аса жауапты мемлекеттік қызметіне табыс тілеп,  бауырлас Тәжікстан халқының  өсіп-өркендей беруіне ниеттестік білдірді.
/// 
23 сәуірде Қазақстан Республикасының Президенті, Қазақстан халқы ассамблеясының төрағасы Нұрсұлтан Назарбаевтың төрағалығымен Қазақстан халқы ассамблеясының XXII сессиясы өтеді, күн тәртібіндегі тақырып –  «Мәңгілік Ел: бір ел – бір тағдыр».
Сессия жұмысына 1500-ден аса адам қатысады. Олардың қатарында ассамблеяның барлық өңірлердегі мүшелері мен ардагерлері, республикалық және өңірлік этномәдени бірлестіктердің төрағалары, Парламент депутаттары, орталық атқарушы органдардың, саяси партиялардың, діни бірлестіктердің, Үкіметтік емес ұйымдардың, шетел мемлекеттерінің дипломатиялық миссияларының басшылары, жоғары оқу орындарының ректорлары, ғылыми және шығармашылық зиялық қауым мен БАҚ өкілдері бар. 
///Әңгімелесу барысында Сауд Арабиясының Королі Салман бен Әбдел Әзиз Әл Сауд Қасым-Жомарт Тоқаевты Қазақстан Президенті лауазымына кірісуімен құттықтап, жоғары мемлекеттік қызметіне табыс тіледі.
Қасым-Жомарт Тоқаев Сауд Арабиясының Короліне құттықтағаны үшін ризашылық айтып, Қазақстан мен Сауд Арабиясы арасындағы достық қарым-қатынастар екі елдің игілігі жолында одан әрі нығая түсетініне сенім білдірді.
Мемлекет басшысы Елбасының Сауд Арабиясымен ынтымақтастықты дамытуға қосқан зор еңбегін атап өтіп, өзара тиімді байланыстарды нығайтуға бағытталған жұмыстардың жалғаса беретінін айтты.
Елдер көшбасшылары екі жақты сауда-экономикалық және инвестициялық ынтымақтастықты әрі қарай кеңейтуге ниетті екендерін атап өтті.
Телефон арқылы сөйлесуге Сауд Арабиясы жағы бастамашы болды.
///Мемлекет басшысы  Ұлттық банк төрағасының биылғы 8 айдағы ақша-кредит саясатын іске асырудың алдын ала қорытындысы жөнінде, сондай-ақ әлем экономикасының қайта қалпына келу барысында инфляциялық қатердің күшейе түскені туралы есебін тыңдады.
Президентке Үкіметпен бірлесіп бекітілген инфляцияға қарсы шаралар мен оны жүзеге асырудың негізгі бағыттары, сондай-ақ биылғы инфляцияның жаңартылған болжамдары туралы баяндалды.
Сонымен қатар Қасым-Жомарт Тоқаевқа халықтың табысы мен тұтыну деңгейінің артуына ықпал ететін Қазақстандағы экономикалық белсенділіктің арта түскені жөнінде және Президенттің дағдарысқа қарсы бастамаларын іске асыру барысы туралы мәлімет берілді.
Бұдан бөлек Мемлекет басшысына Қазақстанның жалпы халықаралық резервтерінің биылғы 8 айда 93,7 миллиард долларға дейін ұлғайғаны және Ұлттық қордың инвестициялық кірісінің 2,3 миллиард долларға дейін өскені туралы алдын ала деректер ұсынылды. 
Кездесу қорытындысы бойынша Қасым-Жомарт Тоқаев инфляцияның монетарлық емес факторларын төмендетуге және халықаралық нарықтардағы құбылмалылықтың арту жағдайында қаржылық тұрақтылықты қамтамасыз етуге баса мән беруді тапсырды.
 
///Мемлекет басшысына жаңадан құрылған министрліктің жүргізіп жатқан жұмыстары, штат құрамының жасақталуы және тиісті нормативтік-құқықтық база дайындау жөнінде мәлімет берілді.
Қазақстан Президенті министрге бірқатар міндет жүктеді.
– Ұлттық мүдделерді қорғау үшін орталық және жергілікті атқарушы органдарды үйлестіруге және Еуразиялық экономикалық одақ, ҚХР және Орталық Азия нарықтарындағы тауарларымызды ілгерілетуге күш салу қажет. Экспортқа шығарушыларды қолдау үшін оларға көрсетілетін қызмет түрлерін «бір терезе» қағидаты бойынша жұмылдыру керек. Ішкі нарықты қорғау және оны сапалы әрі қолжетімді тауарлармен толтыру мәселелері халықтың әлеуметтік-экономикалық жағдайымен және ел экономикасының дамуына тікелей байланысты. Сондықтан, заманауи форматтағы нарықты дамыту және ақшасыз төлем механизмін кеңейту мәселелері бойынша жергілікті атқару органдарымен өзара іс-қимылдар жүргізу маңызды, – деді Қасым-Жомарт Тоқаев. 

///Кеңесті ашқан Мемлекет басшысы Қазақстанның тәуелсіздік жылдарында зор жетістікке жеткеніне тоқталып, оған Атырау халқы да үлес қосқанын ерекше атап өтті.
– Біз 2025 жылға дейінгі Стратегиялық даму жоспарын қабылдадық. «Нұрлы жол», «Нұрлы жер», «Цифрлық Қазақстан», индустриялық-инновациялық даму мемлекеттік бағдарламалары және «Бес әлеуметтік бастама» жүзеге асырылып жатыр. Мұның бәрі әрбір қазақстандықтың тұрмысын жақсартуға бағытталған, – деді Нұрсұлтан Назарбаев.
Мемлекет басшысы нысандарды аралап көріп, мемлекеттік бағдарламалардың іске асырылуы жөніндегі есепті тыңдаған соң, жалпы, аймақтың экономикасы қарқынды дамып келе жатқанын және әлеуметтік тұрақтылық қамтамасыз етілгенін айтты.
Атырау облысының әкімі өңірдің биылғы бірінші жартыжылдықтағы әлеуметтік-экономикалық дамуының қорытындылары жөнінде баяндады.
– Облыстың өңірлік жалпы өнімі 2018 жылғы бірінші тоқсанда 1 646,2 миллиард теңгеге, индекс көлемі 112,1 пайызға жетті. Республиканың ішкі жалпы өніміндегі өңірдің үлесі 14 пайыз болды. Өнеркәсіп өндірісінің көлемі 3 653,1 миллиардқа артты. Нақты индекс көлемі – 112,6 пайыз. Еліміз бойынша өңірдің үлесі 27,7 пайызды құрайды. Жыл басынан бері 333,9 мың шаршы метр тұрғын үй пайдалануға берілді. Биыл Кәсіпкерлікті қолдау картасы аясында құны 21,8 миллиард теңге болатын әрі 331 жұмыс орнын ашуға арналған 8 жобаны іске қосу жоспарланып отыр, – деді Нұрлан Ноғаев.
Нұрсұлтан Назарбаев облыстың әлеуметтік-экономикалық дамуының бірқатар бағытына қатысты оң нәтижелерге тоқталып, өңір экономикасы өсімінің негізгі көрсеткіштері өндіруші секторға тиесілі екенін атап өтті.
– Мен бағасы құбылмалы шикізат ресурстарына үміт артпай, баламалы өндіріс құруға арналған индустриялық-инновациялық даму бағдарламасын ұсындым. Үлкен кәсіпорындар құру міндетті емес, экспортқа жұмыс істейтін икемді жобаларды жүзеге асыру қажет, – деді Мемлекет басшысы.
Елбасы мемлекеттік қызметшілердің жалақысына қатысты пилоттық жобаны жүзеге асырудың тиімділігін айтып, жергілікті атқарушы органдарға осы тәжірибені қолдануды, сондай-ақ сыбайлас жемқорлыққа қарсы күресті күшейтуді тапсырды.
Жиын соңында Қазақстан Президенті облыс әкімдігіне және орталық мемлекеттік органдарға өңір экономикасын әртараптандыру, «Ақтөбе-Атырау-Астрахань» автомобиль жолының құрылысын тезірек аяқтау, аграрлық және қайта өңдеу саласын дамыту, жаңа жұмыс орындарын ашу, «Бес әлеуметтік бастама» аясындағы жобаларды сапалы іске асыру, сондай-ақ жүктелген міндеттер үшін басшылардың дербес жауапкершілігін бекіту жөнінде бірқатар тапсырма берді.


///Елбасы кездесуде өңірдің бірегей тарихына және мәдени ерекшелігіне тоқталды.
– Оңтүстік Қазақстан – қазақылықтың қаймағы бұзылмаған өлке. Бұл – абыздар мен әулиелердің қасиеті дарыған, Қожа Ахмет Яссауи мен Әл-Фарабидің ізі қалған, көне мәдени мұраға бай киелі жер. Қазір бұл өңірде бүкіл ел халқының 16%-ы тұрады, – деді Нұрсұлтан Назарбаев.
Қазақстан Президенті оңтүстік өңірдің тарихын тұтас Қазақстанның тарихы деуге болатынын атап өтті.
– Оңтүстік Қазақстан облысының өзінде 800-ден астам тарихи-мәдени ескерткіш бар. Әлемге әйгілі жәдігерлеріміздің көпшілігі осында. Түркістан, Отырар, Сайрам, Сауран қалалары, Қожа Ахмет Яссауи, Арыстан баб кесенелері – біздің мақтанышымыз. Осындағы әрбір төбе мен қырқаның, өзен мен көлдің аттары – тұнып тұрған тарих. Мәртөбе, Күлтөбе және Ордабасы – халқымыздың сақталуына әсер еткен қазақтың бірлігі мен тұтастығының қасиетті символы. Біз осының бәрін ұрпақтың санасына сіңіруіміз керек. Жастарды патриотизмге, отаншылдыққа, туған жерді сүюге баулу қажет, – деді Мемлекет басшысы.
Нұрсұлтан Назарбаев елде үштілділікті толыққанды енгізудің өзектілігіне тағы да тоқталып, әліпбиді ауыстыруға қатысты күмәнді сейілтті.
– Ағылшын тілін оқытуды жандандыру қажет, ол іскерлік ортаның барлық саласында қолданылатын болады. Бұл – заман талабы, тек бізге байланысты емес, – деді Елбасы.
Кездесу барысында Қазақстан Президенті облыстың дамуындағы бірқатар проблемалық мәселелерге тоқталды.
– Бұл өңір әлі де дотациялы аумақ болып отыр. Облыс бюджетінде өткен жылы меншік табыстары небәрі бестен бір бөлікті құрады. Республикалық бюджеттен келіп түсетін түсімдер 80 пайыздан асты. Бюджетке түсетін салмақты азайту, меншік табыстарының үлесін ұлғайту жөнінде шара қабылданбай отыр, – деді Мемлекет басшысы.
Елбасы бизнеске әрдайым қолдау көрсету қажет екеніне назар аударды.
– Биылғы жолдауда бизнес ортасының жағдайын жақсарту жөнінде шаралар әзірлеуді тапсырдым. Қосымша жер учаскесін бөлу, жалға беру мерзімін ұзарту, оны пайдалану мақсатын өзгерту туралы рұқсат алу құжаттарын қарастыру мерзімінің ұзақтығына байланысты мәселелерді шешу керек. Бұл рәсімдерді жария түрде жүзеге асырып, қағазбастылыққа салынуға жол бермеген жөн. Кәсіпкерлікті дамыту қаржылық тұрақтылықты сақтап, өңірдің өз-өзін қамтамасыз ету қабілетін арттыратын маңызды тетікке айналуға тиіс, – деді Нұрсұлтан Назарбаев.
Сонымен бірге Қазақстан Президенті инвестиция тарту бағытында жүйелі шаралар қабылдау қажеттігін атап өтті.
– 2016 жылдың қорытындысы бойынша жалпы инвестиция көлемі төмендеген. Өңірде ауыл шаруашылығын, өңдеу өнеркәсібін, туризмді дамытуға барлық мүмкіндік бар, – деді Мемлекет басшысы.
Қазақстан Президенті өңірдің туристік әлеуетін дамытудың маңыздылығына арнайы тоқталды.
– Мен «Болашаққа бағдар: рухани жаңғыру» атты мақаламда «Қазақстанның қасиетті рухани құндылықтары» жобасын әзірлеуді тапсырдым. Бұл орайда біз Қазақстанның мәдени және тарихи мұрасын негізге алуымыз керек. Оңтүстік Қазақстан облысы қайталанбас әрі бүлінбеген табиғи және ірі мәдени-тарихи құндылықтары бар орасан зор туристік әлеуетке ие. Сондықтан тиімділігі жоғары және бәсекеге қабілетті туристік инфрақұрылым түзу керек, – деді Мемлекет басшысы.
Қазақстан Президенті халықты, соның ішінде жастарды жұмыспен қамтуды жақсарту үшін түбегейлі шаралар қабылдау қажеттігін атап өтті.
– Беделді жоғары оқу орнын бітіру әрдайым маңызды бола бермейді. Ең бастысы – еңбек нарығында сұраныс бар мамандыққа ие болу. Бұл, әсіресе, ақпараттық технологиялар, өндірісті цифрландыру және компьютерлендіру дәуірінде өзекті болмақ. Таяу болашақта қазіргі мамандықтардың 50%-на сұраныс болмайды. Сондықтан уақыт талабына сай болу керек, – деді Нұрсұлтан Назарбаев.
Осы орайда, Қазақстан Президенті тұрғындарды еңбек ресурсы көп өңірден жұмыс күші жетіспейтін өңірге көшіру жөніндегі бағдарлама бар екенін еске салды.
– Бағдарлама сіздердің де облыстарыңызда қолданылады. Мен сіздердің еңбекқор халық екендеріңізді жақсы білемін. Солтүстік, шығыс өңірлерге қоныс аударып, еліміздің дамуы мен болашағына зор үлес қосып келесіздер. Осы бағыттағы жұмысты жалғастыру керек. Облыс әкіміне Үкіметпен бірлесіп, халықты жұмыспен қамту және оны қоныстандыру деңгейін арттыру жөнінде шаралар қабылдауды тапсырамын, – деді Мемлекет басшысы.
Қазақстан Президенті облыста құрылыс, фармацевтика және көлік-логистика кластерлері қалыптасып, жеңіл өнеркәсіп саласындағы  кәсіпорындар дамып келе жатқанын атап өтті.
– Өңірдің ерекшелігін ескеріп, Үшінші жаңғыру жағдайында ауыл шаруашылығы өнімін қайта өңдеу ісін, өңдеу өнеркәсібінің экспорттық өндірістерін дамыту қажет. Жаңа өсім нүктелерін – тірек жобаларды алдымен облыс орталығында дамыту керек, – деді Нұрсұлтан Назарбаев.
Бұдан бөлек, Мемлекет басшысы өңірдің ауыл шаруашылығы саласындағы әлеуетін іске асырудың маңыздылығын атап өтті.
– Агроөнеркәсіп кешенін дамыту бағдарламасының мүмкіндіктерін толық пайдалана білу керек. Ең басты бағыттар – ауыл шаруашылығы өнімінің шығымдылығын арттыру, отандық тауар өндірушілерді қолдау, заманауи агротехниканы қолдану, – деді Қазақстан Президенті.
Оңтүстікқазақстандықтар Мемлекет басшысының «Болашаққа бағдар: рухани жаңғыру» атты мақаласындағы ой-пікірлерін толық қолдайтындықтарын айтып, Нұрсұлтан Назарбаевқа өңірге деген қамқорлығы үшін ризашылықтарын білдірді.
Сондай-ақ, кездесу аясында Оңтүстік Қазақстан облысының әкімі Ж.Түймебаев облыстың әлеуметтік-экономикалық ахуалы және оны дамыту перспективалары туралы баяндады.
Кездесу соңында Мемлекет басшысы қатысушыларға зор табыс және береке-бірлік тіледі.


///Қасым-Жомарт Тоқаевқа министрліктің биылғы 9 ай ішінде атқарған жұмыстарының нәтижелері жөнінде есеп берілді.  
Әділет министрі Мемлекет басшысына коронавирус пандемиясымен күрес жұмыстарының жүргізілуі, соның ішінде, бірқатар заң жобаларының әзірлену барысы, олардың құқықтық сараптамасы мен Парламентте қаралуы туралы баяндады.
Марат Бекетаев Президентке биылғы наурыз-мамыр айларында енгізілген төтенше жағдай режиміне байланысты құқықтық мәселелерді түсіндіру жұмыстары жайында айтты. Осы ретте, адвокаттар мен заң жөнінде кеңес берушілердің үздіксіз қызметі қамтамасыз етілген, сот орындаушыларының жұмысы уақытша тоқтатылған. Төтенше жағдай режимі аяқталғаннан кейін барлық сот орындаушыларының жұмысы азаматтардың құқығын қорғауға, атап айтқанда, алименттерді өндіруге және еңбекақы төлемін қамтамасыз етуге бағытталды.
Сонымен қатар Қасым-Жомарт Тоқаевқа сот сараптамасы органдарының жұмысын жетілдіру жөнінде мәлімет берілді.
Кездесу соңында Мемлекет басшысы министрге азаматтардың құқықтарын қорғауға, нормативтік актілерді шығару қызметінің сапасын арттыруға, жаңа заңдарды және басқа да нормативтік-құқықтық актілерді дайындау жөніндегі мемлекеттік органдардың жұмысын үйлестіруге қатысты бірқатар тапсырма берді.
 

///Сапар барысында Мемлекеттік хатшы Қызылорданың 200 жылдығына арналған мерекелік іс-шараларға қатысты.
Г.Әбдіқалықова Елбасы Н.Ә.Назарбаевтың салтанатты іс-шараға қатысушыларға арналған құттықтауын оқып берді. Онда Қызылорда өңірі ежелден қазақ ұлтының ұйысқан ордасы болғаны, бүгін де сол мәнін сақтап отырғаны атап өтілген. Қобыз атасы – Қорқыт бабамызға топырақ осы даладан бұйырды. Бұл жерде қазақ жыршылық өнерінің мектебі қалыптасты. Сырдарияның жағасында жоғары дамыған қалалардың пайда болуы кездейсоқ емес. Еліміздің тұңғыш мәдени-ағарту орталығы болған Қызылорда облысы бүгінде Қазақстанның дамыған өңірлерінің біріне айналды. Қазіргі Қызылорда – Тәуелсіздіктің және бірліктің символы.
Қазақстанда еліміздің Үшінші жаңғыруы ауқымды түрде жүзеге асырылуда. Оның маңызды басымдықтарының бірі – «Цифрлы Қазақстан» бағдарламасы. Осы бағдарлама аясында «Smartcity» тұжырымдамасы әзірленді.  Мұнда «ақылды» және өмір сүруге ыңғайлы қала қалыптастыруды көздейтін негізгі бағыттар, жобалар мен шешімдер қамтылған. Биыл Қызылорда облысы ақылды басқару тәжірибесі сыннан өтетін аймақ болып белгіленді. Осы мақсатпен 33 жобаны жүзеге асыру жоспарланып отыр.
Жұмыс сапары барысында Мемлекеттік хатшы бірқатар әлеуметтік нысандардың жұмысымен танысты. Г.Әбдіқалықова «Рухани жаңғыру» облыстық орталығының салтанатты ашылу рәсіміне қатысты, сондай-ақ Ә.Тәжібаев атындағы кітапхананың IT-паркін, Назарбаев зияткерлік мектебін,  Достық үйін аралап көрді.
Мерекелік іс-шарадан соң еліміздің белгілі әртістері мен жетекші өнер ұжымдарының қатысуымен үлкен гала-концерт өтті.
///Кеңесті ашқан Мемлекет басшысы Қазақстанның тәуелсіздік жылдарында зор жетістікке жеткеніне тоқталып, оған Атырау халқы да үлес қосқанын ерекше атап өтті.
– Біз 2025 жылға дейінгі Стратегиялық даму жоспарын қабылдадық. «Нұрлы жол», «Нұрлы жер», «Цифрлық Қазақстан», индустриялық-инновациялық даму мемлекеттік бағдарламалары және «Бес әлеуметтік бастама» жүзеге асырылып жатыр. Мұның бәрі әрбір қазақстандықтың тұрмысын жақсартуға бағытталған, – деді Нұрсұлтан Назарбаев.
Мемлекет басшысы нысандарды аралап көріп, мемлекеттік бағдарламалардың іске асырылуы жөніндегі есепті тыңдаған соң, жалпы, аймақтың экономикасы қарқынды дамып келе жатқанын және әлеуметтік тұрақтылық қамтамасыз етілгенін айтты.
Атырау облысының әкімі өңірдің биылғы бірінші жартыжылдықтағы әлеуметтік-экономикалық дамуының қорытындылары жөнінде баяндады.
– Облыстың өңірлік жалпы өнімі 2018 жылғы бірінші тоқсанда 1 646,2 миллиард теңгеге, индекс көлемі 112,1 пайызға жетті. Республиканың ішкі жалпы өніміндегі өңірдің үлесі 14 пайыз болды. Өнеркәсіп өндірісінің көлемі 3 653,1 миллиардқа артты. Нақты индекс көлемі – 112,6 пайыз. Еліміз бойынша өңірдің үлесі 27,7 пайызды құрайды. Жыл басынан бері 333,9 мың шаршы метр тұрғын үй пайдалануға берілді. Биыл Кәсіпкерлікті қолдау картасы аясында құны 21,8 миллиард теңге болатын әрі 331 жұмыс орнын ашуға арналған 8 жобаны іске қосу жоспарланып отыр, – деді Нұрлан Ноғаев.
Нұрсұлтан Назарбаев облыстың әлеуметтік-экономикалық дамуының бірқатар бағытына қатысты оң нәтижелерге тоқталып, өңір экономикасы өсімінің негізгі көрсеткіштері өндіруші секторға тиесілі екенін атап өтті.
– Мен бағасы құбылмалы шикізат ресурстарына үміт артпай, баламалы өндіріс құруға арналған индустриялық-инновациялық даму бағдарламасын ұсындым. Үлкен кәсіпорындар құру міндетті емес, экспортқа жұмыс істейтін икемді жобаларды жүзеге асыру қажет, – деді Мемлекет басшысы.
Елбасы мемлекеттік қызметшілердің жалақысына қатысты пилоттық жобаны жүзеге асырудың тиімділігін айтып, жергілікті атқарушы органдарға осы тәжірибені қолдануды, сондай-ақ сыбайлас жемқорлыққа қарсы күресті күшейтуді тапсырды.
Жиын соңында Қазақстан Президенті облыс әкімдігіне және орталық мемлекеттік органдарға өңір экономикасын әртараптандыру, «Ақтөбе-Атырау-Астрахань» автомобиль жолының құрылысын тезірек аяқтау, аграрлық және қайта өңдеу саласын дамыту, жаңа жұмыс орындарын ашу, «Бес әлеуметтік бастама» аясындағы жобаларды сапалы іске асыру, сондай-ақ жүктелген міндеттер үшін басшылардың дербес жауапкершілігін бекіту жөнінде бірқатар тапсырма берді.


///Кездесу барысында тараптар бірқатар маңызды салалардағы екіжақты өзара іс-қимылдың қазіргі жағдайы мен даму перспективаларын талқылады.
Екі елдің көшбасшылары халықаралық күн тәртібіндегі өзекті мәселелер жөнінде де пікір алмасты.
Мемлекет басшысы Н.Назарбаев Б.Обаманың президенттік билігі кезінде екі ел арасындағы ынтымақтастық көптеген бағыттар бойынша, соның ішінде ядролық қаруды таратпау және қарусыздану саласында жаңа деңгейге көтерілгенін атап өтті.
Б.Обама Нұрсұлтан Назарбаевтың Америка Құрама Штаттары үшін жақын дос және сенімді серіктес екенін айтып, өзінің президенттік мерзімі аяқталғаннан кейін де өзара тығыз іс-қимыл жасауға әзір екенін жеткізді.
Кездесу соңында Қазақстан Президенті АҚШ Президенті Б.Обаманы елімізге сапармен келуге шақырды.

///Қазақстан Президенті журналистер мен ресми делегациялар мүшелерінің алдында сөйлеген сөзінде Түрікменстан Президентіне дәстүрлі қонақжайлық көрсеткені үшін ризашылық білдіріп, саммиттің жоғары деңгейде ұйымдастырылғанын атап өтті.
– Бұл кездесуіміздің әлемнің барша мұсылман қауымы үшін қасиетті Құрбан айт мерекесінен кейін өткізілуінің символдық мәні зор. Осы мүмкіндікті пайдалана отырып, бауырлас халықтарға бақ-береке, бейбіт өмір, амандық тілеймін, – деді Нұрсұлтан Назарбаев.
Мемлекет басшысы Арал дағдарысы адамзат тарихындағы ең ірі экологиялық апаттардың бірі болып саналатынын атап өтіп, 50 жыл ішінде теңіздің аумағы 9 есе кеміп, су көлемі 30 есе азайғанын айтты.
– Жыл сайын Арал теңізінің кеуіп қалған ұлтанынан желмен бірге 80 миллион тонна улы тұз көтеріледі. Бұл тұз шаңды дауылмен Батыс Еуропадан Гималайдың шыңдарына дейін мыңдаған шақырымға таралып, адамдардың денсаулығына және елдеріміздің экологиялық жүйесіне зардабын тигізуде, – деді Мемлекет басшысы.
Нұрсұлтан Назарбаев Арал аймағының экологиялық жағдайын жақсартуға бағытталған Халықаралық Аралды қорғау қорының құрылтайшы мемлекеттерінің күш-жігерін қолдау үшін тараптардың осы проблемамен айналысатын дүниежүзілік қоғамдастыққа, Біріккен Ұлттар Ұйымына, барлық Қорлар мен банктерге жүгінгені жөн деп тапқанын атап өтті.  
– Біз өз тарапымыздан Қордың жұмысын жетілдіруге уағдаластық. Барлық мәселелерді, соның ішінде ескірген шешімдерді, сондай-ақ Қордың барлық басқарушы және атқарушы органдарының қызметін талдау мәселесін шағын құрамда ашық талқыладық, – деді Қазақстан Президенті.
Мемлекет басшысы су шығынын 50-60 пайызға қысқартып, өнімділікті 4-5 есе арттыратын тамшылатып суару сияқты заманауи технологияның және суаруға қолданылатын суды үнемді пайдаланудың маңыздылығын атап өтті.
– Заманауи ғылыми ұстанымдарға негізделген өте маңызды ұсыныстар болды. Мысалы, экологиялық жағдайды жақсартуға септігін тигізетін әрі ауыл шаруашылығында малға жем дайындаудың көзі бола алатын, сондай-ақ тұздың көтерілуін болдырмайтын, тұзға төзімді жасыл көшеттер отырғызу мәселесі айтылды, – деді Нұрсұлтан Назарбаев.
Қазақстан Президенті ұсыныстардың бәрі саммиттің коммюникесінде бекітілгеніне тоқталып, түрікмен тарапы барлық ұсыныстарды жинақтайтынын, ал атқарушы комитет алдағы іс-қимылдардың нақты жоспарын әзірлейтінін атап өтті.    
Жиын соңында Мемлекет басшысы тараптардың су шаруашылығы, өңірдің су-энергетикалық және экологиялық аспектілері жөніндегі ұстанымдарын жақындастыру мәселелерін егжей-тегжейлі талқылағанын атап өтіп, Қазақстан өткен келіссөздердің нәтижелерін жоғары бағалайтынын айтты.


///Мемлекет басшысына министрліктің қазіргі жұмыстары және алдағы жоспарлары жөнінде баяндалды.
Қазақстан Президенті министрлікке бекітілген мемлекеттік және салалық бағдарламаларды тиімді орындаудың маңыздылығына назар аударды.
Қасым-Жомарт Тоқаев жол-көлік инфрақұрылымын жаңғырту, сондай-ақ индустриялық даму жобаларын уақтылы іске асыру мәселелеріне тоқталды.
Кездесу қорытындысы бойынша Мемлекет басшысы бірқатар нақты тапсырма берді.
///
	 

	Рудный қаласының орталық стадионында сөз сөйлеген Мемлекет басшысы қаланың барша тұрғындарын мерейтойлық мерекемен – Соколов-Сарыбай кен байыту өндірістік бірлестігі жұмысының 60 жылдығымен құттықтады.

	Қазақстан Президенті  өз сөзінде ССКӨБ дамудың даңқты жолынан өткенін айтты.

	Мемлекет басшысы  ССКӨБ-нің қалыптасуы мен дамуында оның негізін қалаған ардагерлердің еңбегі зор екендігіне тоқталды.

	- ССКӨБ тарихы – бұл, ең алдымен, оның бастауында тұрған және кеншілердің жақсы дәстүрін сақтап келген адамдардың тарихы. Біз сіздермен бұрынғы Кеңес одағының республикалары арасындағы байланыстар үзілген қиын кезеңде жаңа тәуелсіз Қазақстанның қалыптасу жолын бірге өткердік, – деді Қазақстан Президенті.

	Мемлекет басшысы Тәуелсіздік жылдарында еліміздің экономикасына миллиардтаған инвестициялар тартылды, еліміз әлемдегі бәсекеге қабілетті 50 елдің қатарына кірді. Қазақстанның экономикасы әлемдегі ең қарқынды дамып келе жатқан экономикалардың бірі ретінде танылғанын еске салды.  

	Нұрсұлтан Назарбаев бүгінде бұл кәсіпорын республиканың өнеркәсіптік өндірісіндегі көшбасшылардың бірі саналатынын, мұнда түбегейлі жаңғырту жүргізілгенін, кәсіпорында  ірі инвестициялық жобалар жүзеге асырылып,  жаңа жұмыс орындары ашылып жатқанын айтты.

	- Бүкіл еліміз секілді ССКӨБ-нің де адамдар көкейіне ертеңгі күніне деген сенім ұялататын нақты жоспары бар, – деді Қазақстан Президенті.

	Сондай-ақ Мемлекет басшысы ССКӨБ ұжымының жаңа жетістіктерге жететініне сенімін білдірді.

	- Біз барлық батыл армандарымызды бірге жүзеге асырып, Қазақстанды гүлденген мемлекетке айналдыра аламыз, – деді Нұрсұлтан Назарбаев.

	Соңында Нұрсұлтан Назарбаев кәсіпорын жұмысшыларына бақ-береке және Қазақстанның өркендеуі жолында зор табыстар тіледі. 

/// 
Саммитке қатысушылар биылғы 13 сәуірде қабылданған Қазақстан Президенті Н.Назарбаев пен Түркия Президенті Р.Ердоғанның Ислам әлеміндегі татуластық үдерісі жөніндегі бірлескен декларациясын құптады. Осыған байланысты қақтығыстар мен дауларды реттеу мәселелері бойынша ізгі ниет пен ерік-жігер таныту және сындарлы қадам жасау арқылы мұсылман әлеміндегі қарым-қатынастың жаңа парадигмасы ретінде Ислам әлеміндегі татуластық үдерісін іске асыруды бастауға шешім қабылданды. Бұл ретте бір-бірінің ішкі ісіне араласпау қағидатын сақтай отырып, ИЫҰ-ға мүше мемлекеттердің достық қатынастарын жалғастыру және Ислам үмбетінің бірлігін нығайту көзделген.  
Бас хатшы ұйымға мүше мемлекеттермен консультациялар өткізіп, қажет болған жағдайда жұмыс тобын құру арқылы Ислам әлеміндегі татуластық үдерісі бойынша жалпыға ортақ іс-қимыл жоспарын ИЫҰ Сыртқы істер министрлері кеңесінің келесі сессиясында ұсынады.
Сондай-ақ саммит ұйымның мамандандырылған жаңа органы ретінде Астанада Азық-түлік қауіпсіздігі жөніндегі ислам ұйымын құру бастамасын құптайды және аталған ұйым ИЫҰ-ға мүше мемлекеттердің осы маңызды саладағы ынтымақтастығын нығайту ісінде белсенді рөл атқарады деп сенеді. Осы бастаманың стратегиялық маңызын ескере отырып, Саммитің қорытынды құжаты ИЫҰ-ға мүше мемлекеттерді Азық-түлік қауіпсіздігі жөніндегі ислам ұйымының толыққанды жұмыс істеуін қамтамасыз ету үшін оның Жарғысын мүмкіндігінше тезірек ратификациялауға, сондай-ақ Азық-түлік қауіпсіздігі жөніндегі ислам ұйымы Бас ассамблеясының 2016 жылғы 28 сәуірде Астанада өтетін инаугурациялық сессиясына жоғары деңгейде белсене қатысуға шақырады.   
Саммит Қазақстан Президентінің орнықты және инклюзивті экономикалық өсімге, өңірлік интеграцияға, ИЫҰ елдері арасында жақындық пен ынтымақтастық орнатуға бағытталған «Ислам инфрақұрылымдық ықпалдастығы» бастамасын жүзеге асыру туралы негіздемелік ұсынысын қолдады. Сондай-ақ Коммюнике арқылы мүше мемлекеттерге, Ислам даму банкі тобына, ИЫҰ  органдары мен институттарына ынтымақ танытып, тұрақты қолдауды қамтамасыз етіп, жоғарыда аталған бастамаларды келесі онжылдық ішінде жүзеге асыру үшін ресурстарды іс жүзінде имплементациялау мен жұмылдыруға арналған кешенді Стратегиялық бағдарлама/жол картасын әзірлеуге жөнінде үндеу тасталды.
Саммитте Қазақстан Президентінің 2017 жылы ИЫҰ-ның ғылым мен технология жөніндегі саммитін «ЭКСПО-2017» аясында өткізу туралы ұсынысы қолдау тапты, сондай-ақ ИЫҰ-ға мүше барлық мемлекеттер орнықты даму және энергия тиімділігі саласындағы мақсаттарға жету үшін ғылыми-техникалық, саяси және мәдени ынтымақтастықты нығайту мүмкіндіктерін ұсынатын, «Болашақтың энергиясы» тақырыбымен өтетін халықаралық мамандандырылған көрменің жұмысына қатысуға шақырылды.  
Саммит БҰҰ Қауіпсіздік кеңесінің жаңа мүшелерін іріктеу үдерісінде әділ әрі теңқұқылы географиялық өкілдік ету қағидаттарын қаперге ала отырып, ИЫҰ-ға мүше мемлекеттерді БҰҰ Қауіпсіздік кеңесінің 2017-2018 жылдардағы тұрақты емес мүшелігіне бірінші рет ұсынылған Қазақстанның кандидатурасын қолдауға шақырды.
Саммит ИЫҰ-ға мүше мемлекеттердің, соның ішінде Қазақстанның Сириядағы дағдарысты реттеуге және осы елдегі бейбітшілікті қалпына келтіруге қосқан ұлттық үлесін жоғары бағалады.
Қорытынды коммюнике ұйымға мүше барлық мемлекетті терроризммен күрес жөніндегі жалпыға ортақ конвенцияны жетілдіру және қабылдау жұмыстарын келісе отырып жалғастыруға үндейді, сондай-ақ Қазақстанның БҰҰ аясында Жаһандық антитеррорлық коалиция құру жөніндегі ұсынысын назарға алды.
Саммит 2016 жылы 6 мамырда Нью-Йоркте БҰҰ аясында «Діндер бейбітшілік үшін» форумын өткізуді құптады.
Саммит Қазақстанда өшпенділік пен экстремизм идеологиясына қарсы толеранттылық пен өзара құрмет мәдениетін қалыптастыруды көздейтін Әлемдік және дәстүрлі діндер лидерлері съезінің өткізілуіне жоғары баға берді. 
///Қасым-Жомарт Тоқаев Біріккен Ұлттар Ұйымының 75 жылдығына орай БҰҰ Бас Хатшысы Антониу Гутерришке құттықтау жеделхатын жолдады.
– Бүгінде барлық ұлттар өткенге көз жүгірте отырып, БҰҰ-ның осы жылдар ішінде қол жеткізген үздіксіз ілгерілеудің жарқын жолын мақтанышпен бағалай алады. Тіпті қазіргі, әлем бастан кешіп отырған геосаясат пен экономикадағы, әсіресе, денсаулық сақтау саласындағы ауыр дағдарысты бастан өткеріп отырған кезде, БҰҰ-на миллиондаған адамдар, оның ішінде, осал топтар үлкен үмітпен қарайды, – делінген жеделхатта.
Мемлекет басшысы БҰҰ жүйесінің тиімділігін, есеп беретіндігін және мәмілегершілігін арттыруға бағытталған Антониу Гутерриштің стратегиясы мен айнымас күш-жігерін толық қолдайтынын атап өтті.
– Біз Біріккен Ұлттар Ұйымының Жарғысында бекітілген негізгі мақсаттар мен қағидаттардың сақталуына және қорғалуына тікелей жауаптымыз. БҰҰ-ның тұрақты, қауіпсіз және инклюзивті болашақты қамтамасыз етуге бағытталған іс-қимылдарын Қазақстан толығымен қолдайтынын растаймын, – деді Қазақстан Президенті.
Жеделхатта Қасым-Жомарт Тоқаев Антониу Гутерришке және БҰҰ-ның барша қызметкеріне игі бастамаларының табысты болуына тілектестік білдірді.
 
 

/// 
Мемлекеттік хатшы Қазақстан Республикасы Президентінің «Болашақ» халықаралық стипендиясын әкімшілендіру үдерісімен, үміткерлерді конкурстық іріктеудің, оқу мониторингімен және бағдарлама түлектерін одан әрі жұмыспен қамтудың тетіктерімен танысты.
Г.Әбдіқалықова «Болашақ» бағдарламасы жүзеге асырыла бастаған жылдары экономиканың түрлі салалары үшін 7 929 маман, соның ішінде 3 мыңнан аса инженер мен технолог, 600-ге жуық дәрігер, 1 500-ден астам мұғалім, оқытушы, ғылыми қызметкер, 81 PhD докторы, ұлттық және жеке компаниялардың 2 000-нан аса маманы даярланғанын атап өтті.
Мемлекеттік хатшы «Нұр Отан» партиясының XVI съезінде «Болашақ» стипендиясының иегерлерінің әлеуетін барынша пайдалану және оларды мемлекеттік қызметке белсенді түрде тарту қажеттігі туралы Елбасының айтқан сөзіне айрықша назар аударды.    
Г.Әбдіқалықова сондай-ақ стипендиаттармен, түлектермен және шетелдік серіктестермен күнделікті байланысты қамтамасыз етіп отырған Орталықтың қызметкерлерімен әңгімелесті.  
Сонымен қатар, жұмыс бабындағы кеңес өткізіліп, оған Президент Әкімшілігінің өкілдері, Білім және ғылым министрі А.Сәрінжіпов, Ұлттық экономика вице-министрі М.Әбілқасымова, Денсаулық сақтау және әлеуметтік даму вице-министрі Д.Арғандықов қатысты.
Орталық президенті Г.Нығыметов стипендияны жүзеге асыру және  2016-2020 жылдарға арналған стипендияны дамыту жоспарын әзірлеу барысы туралы баяндады.
Ұлттық экономика министрлігі мен Денсаулық сақтау және әлеуметтік даму министрлігінің өкілдері «Болашақ» халықаралық стипендиясын дамытудың келешегіне қатысты бірқатар ұсыныс жасады.
Кездесуді қорытындылай келе, Мемлекеттік хатшы Стипендияны дамытудың алдағы бес жылға арналатын жаңа жоспарын экономиканың барлық салалары үшін нақты бейімделген дербес кадрлар даярлау және стипендия сапасын арттыру тетіктерімен нақпа-нақ байланыстыру қажеттігін атап өтті.
Кездесу соңында Г.Әбдіқалықова «Қазақстан – 2050» стратегиясын, инфрақұрылымдық  дамудың «Нұрлы жол»    мемлекеттік бағдарламасын, «Нұр Отан» партиясының XVI съезінде Мемлекет басшысы ұсынған  5 институционалдық реформаны іске асыру аясында «Болашақ» стипендиясын одан әрі жүзеге асыру жөнінде бірқатар нақты тапсырма берді.  
///Мемлекет басшысына инфляцияны болдырмау жөніндегі ақша-кредит саясатының іске асырылу барысы, сондай-ақ сыртқы және ішкі секторлардағы негізгі тәуекел-қатерлерді ескере отырып, бағаның өсуін тұрақтандыруға бағытталған Ұлттық банктің жоспары жөнінде баяндалды.
Президентке валюта және ақша нарықтарындағы ахуал, елдің алтынвалюта резервтерінің жай-күйі, сондай-ақ былтырғы төлем теңгерімін алдын ала бағалау туралы есеп берілді.
Ғалымжан Пірматов Ұлттық банктің негізгі мандаты саналатын қаржы және баға тұрақтылығын қамтамасыз етуге бағытталған ақша-кредит саясатының тиімділігін одан әрі арттыру жөніндегі пайымы мен жоспарын ұсынды.
Президент Ұлттық банктің 2022 жылға арналған жоспарымен танысқаннан кейін бірқатар нақты тапсырма берді.
/// 
Қымбатты отандастар! 
Баршаңызды Ұлы Жеңіс күнімен шын жүректен құттықтаймын!
Бұл мейрам – бейбіт өміріміз, азаттығымыз бен жарқын болашағымыз үшін фашист басқыншыларына қарсы сұрапыл соғыста жеңіске жеткен батырларымыздың ерлігі мен даңқының символы.
Ұлы Отан соғысы майданына миллионнан астам қазақстандық аттанып, олардың тең жартысы Жеңіс жолында қаза тапты. 
Адамзат тарихында теңдессіз ерлік жасаған әкелеріміз бен аналарымыздың қажымас қайсарлығы, ерен еңбегі және көзсіз қаһармандығы халқымыздың жадында мәңгі сақталады.            
Биылғы Жеңіс күнін бізбен бірге 665 майдангер мен 100 мыңға жуық тыл еңбеккері қарсы алуда. Олардың ешқайсысы мемлекеттің қолдауы мен қамқорлығынан, қоғамның сый-құрметінен тыс қалмайды.
Соғыс және тыл ардагерлеріне, барша қазақстандықтарға бейбіт тіршілік, зор денсаулық, бақ-береке тілеймін!  
Жеңіс күні құтты болсын!
///
	 

	Қазақстан Президентіне Төтенше және Өкілетті елшілер: Италия Республикасынан – Стефано Раваньян, Швеция Корольдігінен – Кристиан Камилл, Чех Республикасынан – Элишка Жигова, Литва Республикасынан – Витаутас Наудужас, Египет Араб Республикасынан – Хайсам Салах Камел Ибрахим, Үндістаннан – Харш Кумар Джайн, Македония Республикасынан – Илья Псалтиров, Қытай Халық Республикасынан Чжан Ханьхуэй сенім грамотасын тапсырды.

	Рәсімге қатысушыларды дипломатиялық миссияларының ресми түрде басталуымен құттықтаған Мемлекет басшысы бүгінгі кездесу маңызды күннің – Тәуелсіздіктің 23 жылдығының қарсаңында өтіп отырғанына назар аударды.  

	– Біз осы қысқа мерзімде мемлекеттілігіміздің берік негізін қаладық. Заманауи экономика, орнықты саяси жүйе және салиқалы азаматтық қоғам қалыптастырдық. Ішкі тұрақтылықты, қоғамдық келісімді қарқынды экономикалық өсім арқылы қамтамасыз еттік. Сыртқы саяси ұстанымның айқындығы еліміздің халықаралық беделін көтерді, – деді Нұрсұлтан Назарбаев.

	Қазақстан Президенті елдің «Қазақстан – 2050» ұзақмерзімді стратегиясы шетелдік серіктестермен де тиімді ынтымақтастықты қарастыратынын айтты.

	– Ең алдымен инвестициялық байланыс, технологиялар алмасу салаларына мән беріледі. Инновациялар мен озық тәжірибені импорттау, елдің өнім экспортын ұлғайту мәселелері назарда болады. Мен Сіздердің қызметтеріңіз екіжақты байланыстардың әлеуетін барынша арттырады деп сенемін, – деді Нұрсұлтан Назарбаев.

	Мемлекет басшысы етек алып келе жатқан жергілікті және өңірлік қақтығыстардың, халықаралық терроризм мен экстремизмнің алдын алу үшін  

	бүкіл мемлекеттердің күш біріктіруі қажеттігін атап көрсетті.

	– Біз стратегиялық тұрақтылық пен орнықты дамуға қол жеткізу жолдарын бірлесе іздеуге ниеттіміз. Еліміз ядролық қаруды таратпау режимін нығайту жолындағы жаһандық қозғалыстың көш басында келеді, – деді Қазақстан Президенті.

	Елбасы республикамыз халықаралық істерге бұрынғыдан да белсенді қатысуға ниетті екенін айтты.

	– Біз Кеңейтілген серіктестік пен ынтымақтастық туралы келісім жобасы бойынша Еуропалық одақпен келіссөзді аяқтадық. Дүниежүзілік сауда ұйымына кірудің соңғы сатысында тұрмыз. Экономикалық ынтымақтастық және даму ұйымы стандарттарын да белсенді түрде енгізіп жатырмыз. Біз Еуразиялық экономикалық одақтың біріккен нарығының бір бөлігі болып саналамыз. Сол себепті, бұл одаққа мүше елдер мен өзге сауда серіктестері  арасында «дәнекер» болуға әзірміз, – деді Мемлекет басшысы.

	Нұрсұлтан Назарбаев Қытай Халық Республикасы достық қатынасты жоғары бағалайтын сенімді стратегиялық серіктесіміз екенін атап өтті.

	– Біз дәстүрлі тату көршілікті, өзара сенімді нығайтып, жан-жақты серіктестікті кеңейте беруге ниеттіміз. Бұл орайда, ҚХР Мемлекеттік Кеңесінің Премьері Ли Кэцянның елімізге алдағы сапарының мәні зор, – деді Қазақстан Президенті.

	Мемлекет басшысы Қазақстанның Үндістанмен арадағы ынтымақтастықты дамытуға мүдделі екенін айтты.

	– Біз екіжақты ынтымақтастықты стратегиялық серіктестік деңгейіне шығару үшін зор серпіліс жасадық. Келер жылға жоспарланған Үндістан Премьер-Министрі Нарендра Модидің Қазақстанға сапарына баса мән береміз, – деді Нұрсұлтан Назарбаев.

	Қазақстан Президенті еліміз Египетпен ықпалдастықты жандандыруды көздейтініне тоқталды.  

	– Каирдің Кедендік одақ елдерімен еркін сауда аймағына кіру ниетін құптаймыз. Бұл қадам сауда-экономикалық қарым-қатынастарды дамытуға серпін беретініне сенімдімін, – деді Мемлекет басшысы.

	Нұрсұлтан Назарбаев Италияның Қазақстан үшін жетекші сауда-экономикалық серіктес әрі ірі инвестор екеніне тоқталды.

	– Екіжақты іс-қимылға 2009 жылы қол қойылған Қазақстан мен Италия арасындағы стратегиялық серіктестік туралы шарт ерекше сипат береді. Менің Премьер-министр Маттео Ренцимен  келіссөздерім  барысында маңызды уағдаластыққа қол жетті. Индустриялық-инновациялық даму жөніндегі бағдарламамызға италиялық  компаниялар қатысатын болды, – деді  Мемлекет басшысы.

	Қазақстан Президенті еліміздің Чех Республикасымен екі жақты ынтымақтастықты кеңейтуге мүдделі екенін айтты.

	– Президент Милош Земанның елімізге таяудағы ресми сапарының қорытындысын жоғары бағалаймыз. Астанадағы келіссөздер қазақ-чех ынтымақтастығы дамуының әлеуеті зор екенін көрсетті, – деді Нұрсұлтан Назарбаев.

	Мемлекет басшысы Қазақстан мен Литва Республикасын көп жылғы дәстүрлі достық қатынас пен ынтымақтастық байланыстыратынын атап өтті.

	– Литвалық серіктестерімізбен «ОБСЕ үштігі» аясында қызу жұмыс жүргіздік. Елдеріміз арасындағы сындарлы және сенім сипатындағы саяси диалогты құрметтейміз. Сауда-экономикалық және мәдени-гуманитарлық саладағы байланысты кеңейтуді көздейміз, – деді Қазақстан Президенті.

	Нұрсұлтан Назарбаев біздің ел Швециямен ынтымақтастықты дамытуға айрықша мән беретініне назар аударды.  

	– Екіжақты байланысты жоғары деңгейде жандандыру, экономикалық ынтымақтастыққа серпін беру маңызды. Биылғы қазан айында Швед-Қазақстан Іскерлік кеңесінің құрылғанын қуана құптаймыз. Бұл құрылым екі елдің бизнесі арасында байланыс орнатуға ықпал етеді деп үміттенеміз, – деді Мемлекет басшысы.

	Қазақстан Президенті Македониямен дипломатиялық қатынастардың орнатылғанына алдағы жылы 20 жыл толатынын айтты.

	– Түрлі салаларда ынтымақтастық орнатуға, бірлескен іскерлік жобаларды жүзеге асыруға әзірміз. Македония Үкіметіне өз университеттерінде оқитын қазақстандықтарға стипендия бөлгені үшін ризашылық білдіремін, – деді Нұрсұлтан Назарбаев.

	Мемлекет басшысы елшілер біздің елдегі қызметтеріне күрделі әрі қызықты кезеңде кірісіп отырғанына тоқталды.

	– Жаһандық қарым-қатынастар құрылымының бұзылуы бір жағынан жаңа сын-қатерлер тудыруда. Олардың әрқайсысы да қалыптан тыс әрекетті талап етеді. Саяси және экономикалық кеңістіктің бірігуі мен бөлшектенуінің қарама-қайшы үрдістері бір-біріне ықпал етуде. Екінші жағынан, біз үшін ашықтық пен барлық мүдделі тараптардың пікірін ескеруге негізделген жаңа жаһандық үлгіге өту мүмкіндігі туады, – деді Қазақстан Президенті.

	Нұрсұлтан Назарбаев біздің еліміз «Нұрлы жол» жаңа экономикалық саясатын жүзеге асыруға кіріскенін айтты.

	– Ол сыртқы экономикалық өзгерістерге ерте бастан белсенді қарекет қылу шарасы болып саналады. Оның мазмұны инфрақұрылымның энергетика және көліктен бастап әлеуметтік салаға дейінгі әралуан түрлерін дамытумен байланысты. Бұл Қазақстанның даму қарқынын сақтауға және күшейтуге, сол арқылы бүкіл өңірдің тұрақтылығын сақтауға мүмкіндік береді деп есептейміз, – деді Қазақстан Президенті.

	Мемлекет басшысы айтып өткеніндей, Қазақстан ежелден Жібек жолының маңызды бөлігі болды және енді сол бағытты қалпына келтіріп, тиімді пайдалану үшін көлік мүмкіндіктерін дамытуға ниеттеніп отыр.

	– Бұл бағдарлама Еуропа мен Азияны жалғап жатқан ұланғайыр кеңістікте іскерлік және гуманитарлық байланыстардың кең ауқымды арнасын құратын болады. Бұл – біздің елдерімізді өркендетудің кепілі болып саналатын серіктестікті күшейтудің жаңа мүмкіндіктері, – деді Нұрсұлтан Назарбаев.

	Соңында Қазақстан Президенті дипломаттарды жауапты миссияларының басталуымен тағы да құттықтап, оларға денсаулық пен табыс тіледі.

	 

	***

	БАҚ өкілдеріне арналған брифингте Италияның Төтенше және өкілетті елшісі Стефано Раваньян  Миланда өтетін ЭКСПО-2015 көрмесіндегі ең үздік павильонның бірі Қазақстандыкі екеніне тоқталды.

	– Бұл түрлі елдер өкілдері кездесетін жақсы орын болады. Біз өзіміздің көрме өткізу тәжірибемізді ортаға салуға әзірміз және ЭКСПО-2017 көрмесіне қатысамыз деген үміттеміз. Сондай-ақ біздің мәдени байланыстарымызды және Қазақстан мен Италия ЖОО арасындағы ынтымақтастықты нығайту қажет деп санаймыз, – деді С.Раваньян.

	Швецияның Төтенше және өкілетті елшісі Кристиан Камилл өз кезегінде дипломатиялық қатынастар орнатылған 1992 жылдан бері екі елдің арасындағы ынтымақтастық өзара сенім және қолдау сипатында жүзеге асып келе жатқанына назар аударды.

	– Қарым-қатынастар соңғы жылдары көптеген бағыт бойынша, әсіресе халықаралық сауда саласында едәуір ұлғайды. Қазақстан швециялық компаниялар үшін басымдығы бар 20 нарықтың бірі болып саналады. «Нұрлы жол» жаңа экономикалық саясатында қарастырылған ірі инфрақұрылымдық және әлеуметтік инвестицияларды ескере отырып, мен швед кәсіпорындарының теміржол және басқа да инфрақұрылымдық салаларда, сондай-ақ денсаулық сақтау мен биоөнеркәсіпте ықпалдасуға әзір екендігін айтқым келеді, – деді К.Камилл.

	Чехияның Төтенше және өкілетті елшісі Элишка Жигова Президент М.Земанның таяуда Астанаға келген сапарындағы келіссөздер жемісті болғанына тоқталды.

	– Чех Республикасы үшін Қазақстан басымдығы бар елдердің бірі саналады. Бізде сіздің елге деген зор саяси және экономикалық қызығушылық бар. Алда өтетін ЭКСПО-2017 халықаралық көрмесіне біз де қатысуға ниеттіміз. Біздің қарым-қатынастарымыз дами береді деп үміттенемін. Барлық мәселелерді бірлесіп шешу үшін Еуропа мен Орталық Азияның арасындағы  байланыстарды нығайту керек, – деді Э.Жигова.

	Литваның Төтенше және өкілетті елшісі Витаутас Наудужас Қазақстанның тәуелсіздік жылдарындағы табыстары мен жаңа елорданың құрылысына айрықша тоқталды.

	– Астана қазір жаһандық оқиғалардың ортасында тұр. Біз Қазақстанмен ынтымақтастықты бұдан әрі жалғастыруға ниеттіміз. Сіздің ел жаңа Жібек жолы жобасын жүзеге асыру жұмыстарын жүргізуде. Сонымен қатар, «Нұрлы жол» бағдарламасында инфрақұрылымдық нысандарға баса мән беріліп отыр. Біз бұл орайда бірқатар жобаларды жүзеге асыруға қатысатын боламыз. Сондай-ақ Литва Қазақстанмен құрылыс, көлік және басқа да салаларда тығыз ынтымақтасып отыр, – деді В.Наудужас.

	Египеттің Төтенше және өкілетті елшісі Хайсам Салах Камел Ибрахим Қазақстанмен екіжақты қарым-қатынас келешекте жаңа деңгейге көтеріледі деп үміттенетінін жеткізді. Атап айтқанда, қазақстандық делегациялар алдағы 2015 жылы Египетте болып, әріптестерімен бірқатар кездесулер өткізеді және екі ел арасындағы серіктестік пен ынтымақтастықты одан әрі нығайтудың маңызды мәселелерін талқылайды.

	Үндістанның Төтенше және өкілетті елшісі Харш Кумар Джайн екі елдің арасындағы өзара ықпалдастықтың жоғары деңгейіне тоқталып өтті.

	– Біздің елдерімізді өзара құрмет пен ортақ түсіністікке негізделген терең тарихи байланыстар біріктіреді. Қазақстан мен Үндістан – халықаралық күн тәртібіндегі өзекті мәселелерге көзқарасы ұқсас, көпұлтты, алуан дінді және зайырлы мемлекеттер. Екі ел де әлемдегі жедел дамып келе жатқан экономикасы бар елдер болып саналады. Қазақстан – біздің Орталық Азиядағы ең ірі сауда серіктесіміз, Қазақстан-Түрікменстан-Иран теміржол қатынасы сауда-экономикалық ынтымақтастық аясын кеңейту үшін жаңа мүмкіндіктерге жол ашады, – деді Х.Джайн.

	Македонияның Төтенше және өкілетті елшісі Илья Псалтиров өз елінің Қазақстандағы елшілігінің ашылуы екі ел арасындағы 20 жылдық дипломатиялық ынтымақтастықтың нәтижесі және тығыз байланыстар орнатуға әзірліктің айғағы екенін айтты. Ол сондай-ақ екі елдің саяси, экономикалық және мәдени-гуманитарлық ынтымақтастығын нығайту жолында жұмыс жүргізу ниетін жеткізді.

	Қытайдың Төтенше және өкілетті елшісі Чжан Ханьхуэй Қазақстан мен Қытай арасындағы қарым-қатынастардың дамуы қарқын алып келе жатқанын атап өтті.

	– Елдеріміз арасындағы қарым-қатынастар жоғары және биік деңгейде қарыштап дамып келеді, сауда-экономикалық, мәдени-гуманитарлық және өңіраралық ынтымақтастық аясы кеңеюде. Президент Н.Назарбаевтың ҚХР-ға таяуда жасаған сапарын атап айтқым келеді, оның барысында бірқатар уағдаластықтарға қол жеткізілді. Бірлескен күш-жігер арқасында біз Қазақстан-Қытай ынтымақтастығын сапалы жаңа деңгейге шығара аламыз деп ойлаймын, – деді Ч.Ханьхуэй.


///
	 

	Сапар барысында бірқатар нысандарды аралау, сондай-ақ өңір жұртшылығы өкілдерімен кездесу жоспарланған.
///Мемлекет басшысы Қазақстанға ресми сапармен келгені үшін Еуропалық кеңес төрағасына ризашылық білдіріп, сапардың Саяси қуғын-сүргін құрбандарын еске алу күнімен тұспа-тұс келгенінің символдық мәні барын айтты.
– Еуропалық кеңестің қабылдаған жаңа стратегиясы мен сіздің сапарыңыз Орталық Азия елдерінің саяси-экономикалық орнықты және қауіпсіз дамуы үшін еуропалық тараптың мүдделі екенінің дәлелі, – деді Қазақстан Президенті.
Қасым-Жомарт Тоқаев Дональд Тусктің сапары Нұр-Сұлтан мен Брюссель арасындағы диалогқа тың серпін беретінін атап өтті.
– Қазақстан Орталық Азия елдерінің ішінде Еуропалық одақпен «екінші буын» келісіміне қол қойған бірінші ел болды. Бұл біздің байланыстарымыздың берік екенін көрсетеді. Біз Еуропа елдерінің бәрімен стратегиялық, серіктестік қатынастарымызды нығайтуға белсенді атсалысамыз. Қазақстанның «Еуропаға жол» бағдарламасы мен Еуропалық одақтың Орталық Азияға арналған стратегиясы әртүрлі саладағы табысты іс-қимылдарымыздың үлгісі болып табылады. Осы жетістіктерді ескере отырып, Еуропалық одақпен ынтымақтастығымыздың келешегі жақсы болатынына сенімдіміз, – деді Мемлекет басшысы.
Дональд Туск жылы қабылдағаны және Нұр-Сұлтанға ресми сапармен алғаш келуге мүмкіндік туғызғаны үшін Қазақстан Президентіне ризашылық білдірді.
– Еуропалық одақ Орталық Азиямен серіктестікті тереңдету үшін өз стратегиясын айқындады. Қазақстан – өңірдегі Еуропалық одақтың негізгі серіктесі. Елдеріңіз Батыс пен Шығыстың, Ресей мен Оңтүстік Азияның арасындағы көпір болып саналады. Еуропалық одақ – Қазақстанның негізгі сауда және инвестициялық серіктесі. Қазақстанмен серіктестікті және ынтымақтастықты кеңейту туралы келісімді Еуропалық одақ елдері жуырда ратификациялайды. Біз оны жүзеге асыруды бастадық, – деді Еуропалық кеңестің төрағасы.
Қасым-Жомарт Тоқаев пен Дональд Туск журналистерге келіссөз барысында жаһандық және өңірлік мәселелер жөнінде, сондай-ақ, энергетика, көлік және цифрлық коммуникация салалары бойынша екіжақты ынтымақтастықты тереңдету туралы кең көлемде жемісті пікір алмасқанын айтты. 




///
	 

	Кездесу барысында С.Ахметов еліміздің қазіргі әлеуметтік-экономикалық дамуы, негізгі мемлекеттік бағдарламалардың іске асырылуы және Үкіметтің кеңейтілген отырысында берілген тапсырмалардың орындалу барысы туралы баяндады.

	Сонымен қатар, одан арғы экономикалық өсімді қамтамасыз етудің және азаматтардың әл-ауқатын арттырудың негізгі мәселелері қаралды.

	Кездесу қорытындысында Мемлекет басшысы бірқатар нақты тапсырмалар берді.


///Кездесуде Қазақстан мен Ресейдің аймақтық және жаһандық қауіпсіздікті нығайтудағы, соның ішінде халықаралық ұйым аясындағы ынтымақтастығы талқыланды.
Сонымен қатар, екі елдің қауіпсіздік саласындағы өзара іс-қимылының тиімділігін арттыру бойынша пікір алмасты.
  


/// 
Мемлекет басшылары Украинада қалыптасқан жағдайды талқылап, оны бейбіт реттеу үшін барлық мүдделі тараптардың күш-жігерін біріктірудің маңыздылығын атап өтті.
///
	 

	Президент Әкімшілігі басшылығы және министрліктер мен агенттіктердің жауапты хатшылары қатысқан Ақордадағы кездесу барысында мемлекеттік органдардың Мемлекет басшысы актілері мен тапсырмаларын орындау, мемлекеттік қызмет көрсету, бюджет қаражатын пайдалану, сондай-ақ стратегиялық мақсаттар мен міндеттерді атқару саласындағы жұмысында кездесетін негізгі проблемалар талқыланды.      
	
	Бұдан бөлек, орталық атқарушы органдардың ағымдағы жұмысының түрлі мәселелерін талқылау және шешу мақсатымен Президент Әкімшілігі Басшысының жауапты хатшылармен апта сайынғы кездесуін өткізу тәжірибесін енгізу жөнінде шешім қабылданды.
	
	Кеңес қорытындысы бойынша жауапты хатшыларға мемлекеттік аппараттың тұрақты және тиімді жұмысын қамтамасыз ету жөнінде нақты тапсырмалар берілді.
///Қазақстан Президенті – Қарулы Күштердің Жоғарғы Бас қолбасшысы Қасым-Жомарт Тоқаев Қорғаныс министрінің Қазақстан әскерінің қазіргі ахуалы мен даму перспективалары туралы есебін тыңдады.
Нұрлан Ермекбаев Мемлекет басшысына Арыс қаласындағы төтенше жағдайдың салдарын жою туралы баяндады. Әскери ведомство басшысының айтуынша, еліміздегі барлық оқ-дәрі қоймаларына тексеру жүргізілген. Нәтижесінде аталған нысандарды қажетті қауіпсіздік деңгейіне жеткізу және оңтайландыру жоспары дайындалған.
Қорғаныс министрі ведомствоның орталық аппаратының қызметіне функционалды талдау жүргізудің бірінші кезеңі туралы есеп берді. Оның айтуынша, атқарылған жұмыстардың нәтижесінде министрліктің, бас штабтың және әскери басқарманың жергілікті органдарының 300-ден аса штаттық бірлігі оңтайландырылды. Соның есебінен 2020 жылдан бастап жыл сайынғы үнем 450 миллион теңгеден асатын болады. Бұл қаржы әскери құрамды материалдық тұрғыдан ынталандыруға бағытталады.
Сонымен қатар Нұрлан Ермекбаев Қасым-Жомарт Тоқаевқа кезекті әскер қатарына шақыру науқанының қорытындылары, қысқы оқыту маусымына дайындық және әскери техникаларды қысқы режимге көшіру жөнінде мәлімет берді. Бұдан бөлек әуе қорғанысы мен әскери-теңіз күштерін дамыту, Ұлы Отан соғысындағы Жеңістің 75 жылдығына арналған әскери шеруге дайындық, сондай-ақ, әскери қызметшілерді әлеуметтік тұрғыдан қорғау мәселелері қозғалды.
Кездесу соңында Қасым-Жомарт Тоқаев еліміздің Қарулы Күштерін қазіргі заман талабына сай жасақтауға қатысты бірқатар нақты тапсырма берді.
/// 
Әңгіме барысында Нұрсұлтан Назарбаев Ф.Фийонның Қазақстан мен Франция арасындағы стратегиялық серіктестік туралы шартқа қол қоюға үлесін атап өтті. Соның арқасында бүгінде екі ел қарым-қатынасы қарқынды дамып келеді.
Сондай-ақ тараптар Қазақстан-Франция ынтымақтастығын басымдығы бар салаларда нығайта түсу мәселелерін қозғады.
Сонымен қатар Қазақстандағы француз компаниялары қызметінің негізгі бағыттары, елімізге инвестиция тарту жөніндегі шаралар қарастырылды.
 


///Мемлекет басшысы Өзбекстан Республикасының Президенті Ислам Абдуганиевич Каримовтің дүниеден өткені туралы хабарды зор күйзеліспен қабылдағанын айтқан.
«Қазақстандықтар бұл мезгілсіз әрі орны толмас қазаның ауыртпалығын бауырлас Өзбекстан халқымен бірге бөліседі. 30 жылдай қанаттаса жұмыс істеген досымнан айрылғаныма қайғырамын», – делінген көңіл айту жеделхатында.
Сондай-ақ, Нұрсұлтан Назарбаев елдің экономикалық әлеуетінің дамуына, оның халықаралық беделінің өсуіне, қоғамның әл-ауқатының артуына ықпал еткен ауқымды өзгерістердің жүзеге асырылуы Өзбекстан Республикасы тәуелсіздігінің бастауында тұрған Ислам Каримовтің есімімен байланысты екенін атап өтті.
«Ол өзінің бүкіл өмірін туған халқына қалтқысыз қызмет етуге арнады,  әрдайым Қазақстанның сенімді досы болды және біздің халықтарымыздың арасында достық пен тату көршіліктің нығая түсуіне үлкен үлес қосты», – делінген жеделхатта.
Соңында Қазақстан Президенті Ислам Абдуганиевич Каримовтің туыстары мен жақындарына және елдің басшылығы мен бауырлас Өзбекстан халқына қатты қайғырып көңіл айтты.
///Елбасы келіссөздердің ашық әрі сындарлы сипатта өткенін айтты.
– Біз екіжақты өзара іс-қимылдың кешенді мәселелерін талқылап, халықаралық өзекті проблемалар жөнінде пікір алмастық. Кездесу қорытындысына сәйкес, Қазақстан мен Израильдің көптеген ауқымды мәселелер жөнінде өзара тиімді іс-қимыл жасай алатынын толық сеніммен айтуға болады, – деді Қазақстан Президенті.
Нұрсұлтан Назарбаев пен Биньямин Нетаньяху сауда-экономика мәселелеріне айрықша назар аударып, жаһандық нарықтың жалпы сауда айналымындағы тиімсіз ахуалдың кері әсерін атап өтті. Осыған байланысты, тараптар өзара экономикалық іс-қимылды жандандыру үшін қандай мүмкіндіктерді пайдалану қажет екенін талқылады.
– Елдеріміз арасындағы тікелей әуе қатынасын қалыпқа келтіру және визасыз режімді енгізу мәселесін пысықтау жөніндегі уағдаластыққа қол жеткізілді. Мұндай шаралар бизнес саласындағы екіжақты байланыстар мен туризм саласындағы ынтымақтастықты нығайтуға септігін тигізуге тиіс, – деді Мемлекет басшысы.
Қазақстан Президенті Еуразиялық экономикалық одақ пен Израиль арасында еркін сауда аймағын құру екі елдің іскерлік байланыстарын дамытуға елеулі ықпал ететінін және қазір бұл жөнінде нақты келіссөздер жүргізіліп жатқанын атап өтті.
– Бүгін халықаралық және өңірлік мәселелер жөнінде де қызу әрі ашық пікір алмастық. Біріккен Ұлттар Ұйымы, Азиядағы өзара іс-қимыл және сенім шаралары жөніндегі кеңес және басқа да көптарапты ұйымдар мен форумдар өзара іс-қимылымыздың маңызды орны ретінде қарастырылды, – деді Нұрсұлтан Назарбаев.
Мемлекет басшысы кездесу қорытындысы бойынша тараптардың саяси диалогты ұдайы қолдау, байланыстарды барлық деңгейде дамыту, сондай-ақ серіктестікті жаңа сапалы деңгейге көтеру үшін бірлесе күш-жігер жұмсау жөнінде келісімге келгенін мәлімдеді.
– Уағдаластықтардың қарқынды түрде іске асуы бүгін біз талқылаған барлық бағыт бойынша екіжақты өзара іс-қимылды одан әрі дамытуға ықпал етеді деп сенемін, – деді Қазақстан Президенті.
Баспасөз брифингінің соңында Нұрсұлтан Назарбаев достас Израиль халқын алдағы келе жатқан Ханука мерекесімен құттықтады.



///
	 

	Мемлекет басшысы жыл бойына жаттығу үдерісін қамтамасыз ететін және әуесқойлармен қатар кәсіпқойлардың да облыстық, республикалық деңгейдегі жарыстарын өткізуге мүмкіндік беретін жаңа спорт нысанының инфрақұрылымымен танысты.

	Теннис орталығы ITF халықаралық теннис федерациясының стандарттарына сай салынған, оның үш жабық және үш ашық корты бар. 

///
	 

	Бақытжан Әбдірұлы Сағынтаев Қазақстан Республикасы Премьер-Министрінің бірінші орынбасары болып тағайындалсын, ол Қазақстан Республикасы Премьер-Министрінің бірінші орынбасары – Қазақстан Республикасының Өңірлік даму министрі қызметінен босатылсын.

	 

	Қазақстан Республикасының

	                Президенті                                                                                                                               Н.Назарбаев

	 

	 

	Астана, Ақорда, 2013 жылғы  6 қараша

	          № 682
///Қарағанды облысына жұмыс сапарымен келген Президент Қасым-Жомарт Тоқаев «Сарыарқа» арнайы экономикалық аймағындағы бірқатар нысанды аралап көрді.
Өңірдің индустриялық әлеуетімен танысу «Бёмер Арматура» жауапкершілігі шектеулі серіктестігінен басталды. Бұл – неміс технологиясы бойынша шарлы ілмекті арматура шығаратын бүкіл Орталық Азияда теңдесі жоқ кәсіпорын. Аталған өнім түрі мұнай-газ секторы мен тұрғын үй-коммуналдық шаруашылық саласында сұранысқа ие.
Мемлекет басшысы содан кейін «Recycling Company» жауапкершілігі шектеулі серіктестігіне қарасты Қазақстандағы ескі көлік құралдарын жоятын тұңғыш зауытта болды. Жылына 50 мың автомобильге дейін қайта өңдеуге мүмкіндік беретін балқыту цехының жұмысы мен шредерлік құрылғы Президенттің ерекше қызығушылығын туғызды. Машиналарды жинап жоюдың кешенді әдісі еліміздің автомобиль паркін жаңартуға, экологиялық ахуалды жақсартуға мүмкіндік береді.
«Әлфарух» көтерме-бөлу орталығында Қасым-Жомарт Тоқаев кросс-док, климаттық қойма мен көтерме-бөлшек орталығын аралап көрді. Президент аталған нысанның транзиттік-логистикалық мүмкіндіктерін кеңейтудің маңыздылығын және Қарағандының тәжірибесін басқа өңірлерге енгізу қажеттігін атап өтті.
Сондай-ақ, мұнда Қарағандыдағы тұрғын үй құрылыстарының жүргізілу барысына арналған таныстырылым рәсімі өтті. Мемлекет басшысына алдағы уақытта облыс орталығының ажарын аша түсетін жаңа сәулет жобалары көрсетілді. Облыс әкімі Ерлан Қошанов Қарағандының жаңа орталығында бой көтеретін тұрғын үйлер, әлеуметтік нысандар мен спорт кешендері туралы баяндады.


























///Қазақстан Президенті телеарна өкілдерімен кездесу барысында Астана қаласының қалыптасу тарихы, «ЭКСПО-2017» халықаралық көрмесін өткізудің өзектілігі туралы айтты, сондай-ақ көрме жұмысы аяқталған соң оның нысандарын елорда инфрақұрылымына пайдалануға қатысты сауалдарға жауап берді.
Нұрсұлтан Назарбаев Қазақстанның ғылыми-инновациялық дамуы жолындағы ауқымды шара ретінде «ЭКСПО-2017» көрмесінің маңыздылығын атап өтті. Таза энергетика, «жасыл экономика» және ІТ салаларындағы жаңа әзірлемелер мен технологиялар көрменің мұрасына айналатын болады.
Сұхбат «National Geographic» телеарнасының «Мегақұрылыстар: Астана. Болашақтың қаласы» деректі фильмін түсіруге дайындық жұмыстары аясында өткізілді.

///Отырыста Қазақстан Республикасының Сыбайлас жемқорлыққа қарсы стратегиясын іске асыру жөніндегі 2015 - 2017 жылдарға арналған іс-шаралар жоспарының және «Сыбайлас жемқорлыққа қарсы іс-қимыл туралы» заңның орындалу барысы қаралды. Гүлшара Әбдіқалықова Мемлекет басшысының тапсырмасымен Сыбайлас жемқорлыққа қарсы стратегияға және «Сыбайлас жемқорлыққа қарсы іс-қимыл туралы» заңға жемқорлық әрекеттердің алдын алу ісі негіз болғанын атап өтті.
Жұмыстың басты бағыттары: мемлекеттік қызмет саласында, квазимемлекеттік және жекеменшік секторда, сот және құқық қорғау органдарында жемқорлыққа қарсы әрекет ету, қоғамдық бақылау институтын енгізу, сыбайлас жемқорлыққа қарсы мәдениет деңгейін қалыптастырып, халықаралық ынтымақтастықты дамыту.
Отырыс барысында Қазақстан Республикасы Мемлекеттік қызмет істері және сыбайлас жемқорлыққа қарсы іс-қимыл агенттігі төрағасының орынбасары А.Шпекбаевтың баяндамасы тыңдалды.
Бүгінде Сыбайлас жемқорлыққа қарсы стратегияны іске асыру жөніндегі іс-шаралар жоспары 95% орындалды, ол осы жылы толығымен аяқталады.
«Сыбайлас жемқорлыққа қарсы іс-қимыл», «Қоғамдық кеңестер туралы», «Ақпаратқа қол жеткізу туралы» жаңа заңдар қабылданды. Бұл құжаттар мемлекеттік институттар қызметінің жариялылығын және олардың қоғам бақылауында болуын қамтамасыз етуге мүмкіндік береді.
Жемқорлыққа қарсы мониторинг, сыбайлас жемқорлық қатерлеріне жүйелі талдау жүргізу, сыбайлас жемқорлыққа қарсы шектеулер, мәдениет пен ағарту ісі сияқты құқықтық тәсілдер жиынтығы тәжірибеге кеңінен енгізілді.
2016 жылы өкілетті орган 156 мемлекеттік органның қызметіндегі сыбайлас жемқорлық қатеріне талдау жасады, жемқорлық құқық бұзушылықтар жасауға әсер еткен жағдаяттарды жою жөнiнде 2 мыңнан аса ұсыныс жасалды.  
«Мемлекеттік органнан мемлекеттік органға», «Әкімдіктен әкімдікке» жобалары аясында министрліктерде және жергілікті атқарушы органдарда түсіндіру жұмыстарын жүргізу мақсатымен қызметшілермен кездесулер өтті. БАҚ-та 80-нен астам айдар ашылды.
Жемқорлық үшін белгіленетін жазаға қатысты бұлтартпау қағидаты сақталып отыр. 2016 жылы  республикалық деңгейдегі – 18, облыстық деңгейдегі – 59, қалалық және аудандық деңгейдегі 134 басшы қылмыстық жауапкершілікке тартылды.  Анықталған 13,6 млрд теңге көлеміндегі залалдың 5,3 млрд теңге қаржылық өтемі немесе 39%-ы өтелді.
Мемлекеттік хатшы отырыс қорытындысы бойынша Сыбайлас жемқорлыққа қарсы стратегияны іске асыру жөнінде кезекті жоспар әзірлеуді тапсырды.
///
	 

	Нұрсұлтан Назарбаев пен Александр Лукашенко Жоғары Еуразиялық экономикалық кеңестің және Тәуелсіз Мемлекеттер Достастығы мемлекеттері басшылары кеңесінің Минскіде өтетін алдағы отырыстарында қаралады деп жоспарланған мәселелерге ерекше назар аударды.

	Бұған қоса, екі ел көшбасшылары осы айдың басындағы А.Лукашенконың Қазақстанға ресми сапары кезінде қол жеткізілген келісімдерді іске асыру барысымен қатар, екіжақты өзара іс-қимылдың негізгі бағыттарын талқылады.
///Мемлекет басшысы ауыл шаруашылығы өнімін өндірумен және өткізумен айналысатын аграрлық кәсіпорын қызметімен, сондай-ақ егін алқабының жай-күйімен танысты.
Қазақстан Президентіне Қостанай облысындағы астық жинау науқаны мен агроөнеркәсіп кешенін дамыту бағытында атқарылып жатқан жұмыстар жөнінде баяндалды.
Нұрсұлтан Назарбаев сондай-ақ ауыл шаруашылығы саласы еңбеккерлерімен әңгімелесті.
– Қостанай  облысы ауыл шаруашылығы тауарын ең көп көлемде шығаратын өңір болып саналады. Мемлекет ауыл шаруашылығына қолдау көрсетуін жалғастыра береді. Осы саланы ғылымның қазіргі заманғы жетістіктерін ескеріп, озық шетелдік тәжірибені зерделей отырып жетілдіру қажет. Бұл ауыл шаруашылығын сапалық тұрғыдан жаңа деңгейге көтеруге мүмкіндік береді, – деді Мемлекет басшысы.      
Аграрлық сала еңбеккерлері Қазақстан Президентіне өңірге жан-жақты қолдауы және ауыл шаруашылығы саласында жүргізіп отырған тиімді саясаты үшін алғыстарын білдірді.
Соңында Нұрсұлтан Назарбаев жиналғандарға жемісті жұмыс пен зор табыс тіледі. 



///Мемлекеттік хатшы рәсім барысында сыйлық лауреаттары мен грант иегерлерін, Мемлекет басшысының Алғысын алған шығармашылық ұжымдарды, сондай-ақ Қазақстанның барша журналистер қауымын кәсіби мерекелері – Байланыс және ақпарат қызметкерлері күнімен құттықтады.
– Қазақстанның бұқаралық ақпарат құралдары азаматтық қоғамның маңызды бөлшегі ретінде билік органдары мен ел азаматтары арасындағы дәнекер қызметін атқарып қана қоймайды, сонымен қатар республиканың барлық табыстары мен жетістіктеріне лайықты үлес қосады, ортақ шаңырағымыздағы татулық пен келісімді нығайтады, – деді Г.Әбдіқалықова.
Мемлекеттік хатшы Қазақстан халқын ұйыстыру, патриотизмге тәрбиелеу, елімізді ең дамыған 30 мемлекет қатарына қосу жөніндегі стратегиялық міндеттерді жүзеге асыру ісінде отандық БАҚ қызметінің зор мәнге ие екенін атап көрсетті.
– Қазақстанның бұқаралық ақпарат құралдарының сапасы мен кәсіби тұрғыдан жетілуін ынталандыру үшін Мемлекет басшысының арнаулы марапаттары тағайындалған болатын. Осы марапаттарды тапсыру арқылы біз елдің медиакеңістігінің ең лайықты, талантын барынша жарқыратып көрсеткен өкілдерін атап өтеміз, – деді Мемлекеттік хатшы Г.Әбдіқалықова.
Мемлекет басшысының Өкімімен Қазақстан Республикасы Президентінің сыйлықтары Жанболат Әлиханұлы Аупбаевқа – «Егемен Қазақстан» республикалық газетінің бас редакторына Ұлы Отан соғысындағы Жеңістің 70 жылдығына арналған материалдар топтамасы және ұлттық бұқаралық ақпарат құралдарын дамытуға қосқан зор шығармашылық үлесі үшін; Алексей Владимирович Панға (марқұм) – «Экспресс-К» газеті редакциясы» ЖШС бас директорына елдің ақпараттық кеңістігі деңгейін өрістетуге бағытталған қызметі, отандық журналистиканы дамытуға қосқан үлесі үшін берілді.
Гранттар Зарина Георгиевна Есекееваға (Зарина Мұхамедәліге) – «Арша» медиастудиясының продюсеріне республиканың әлеуметтік-экономикалық дамуы және моноқалаларын мемлекеттік қолдау туралы «24 KZ» телеарнасындағы «Большие города» – «Дархан қала» атты авторлық жобасы үшін; Ринат Думанұлы Кертаевқа – «Хабар» агенттігі» АҚ «Хабар» телеарнасы Бағдарламалар өндірісі дирекциясының бас продюсеріне қазақстандық телевизияны  дамытуға қосқан шығармашылық үлесі үшін тапсырылды.
ҚР Президентінің Алғыстары «Достық-Дружба» республикалық қоғамдық-саяси журналының шығармашылық ұжымына қазақстандық патриотизмді қалыптастыруға, қоғамдағы этносаралық келісімді нығайтуға қосқан елеулі үлесі үшін; «Жетісу» өңірлік қоғамдық-саяси газетінің шығармашылық ұжымына өңірде мемлекеттік бағдарламалардың орындалу барысын терең әрі жан-жақты жариялап-көрсеткені үшін; «Қазақстан» ұлттық телеарнасының шығармашылық ұжымына мемлекеттік саясаттың жүзеге асырылу барысын белсенді жариялап көрсеткені және отандық ақпарат кеңістігін дамытуға қосқан зор үлесі үшін; ««Көкжиек» және «От и до» радиобағдарламаларының шығармашылық ұжымына Еуразиялық экономикалық одақ жұмысы аясында маңызды мемлекеттік бағдарламалардың жүзеге асырылу барысын жариялап-көрсеткені («Новости-Казахстан» ақпарат агенттігі мен «Астана» радиосының бірлескен жобасы) үшін; «Қазақстан Республикасы Президентінің телерадиокешені» коммерциялық емес акционерлік қоғамының шығармашылық ұжымына Қазақстан туралы өзекті телевизиялық жобалар жасау арқылы отандық құжаттану саласын дамытуға қосқан  елеулі үлесі үшін; «Тіл» ақпараттық-сараптамалық журналының шығармашылық ұжымына әлеуметтік-экономикалық реформалардың жүзеге асырылу барысын,  мемлекеттік тілді және ұлттық мәдениетті дамыту мәселелерін белсенді жариялап-көрсеткені үшін; «Vesti.kz» ақпараттық-спорт порталының ұжымына саламатты өмір салтын кеңінен насихаттағаны, Қазақстанның спорт журналистикасын дамытуға қосқан үлесі үшін жарияланды.  
///Кездесу барысында А.Жұмағалиев Қазақстан Президентіне ведомство жұмыстарының нәтижелері және орташа мерзімді кезеңдегі жоспарлары жөнінде мәлімет берді.
Мемлекет басшысы қорғаныс өнеркәсібі мен аэроғарыш саласының деңгейін көтеру және технологиялық тұрғыдан жаңғырту жөніндегі ведомстваның алдына қойылған міндеттерді сапалы жүзеге асырудың маңыздылығына назар аударды. Сонымен қатар, цифрлық технологияны біртіндеп және жан-жақты енгізу қажеттігін айтты.
Соңында Мемлекет басшысы бірқатар нақты тапсырма берді.
///Отырысты ашқан Г.Әбдіқалықова Мемлекет басшысы Нұрсұлтан Назарбаевтың «Ұлы даланың жеті қыры» атты бағдарламалық мақаласындағы «Өткенін мақтан тұтып, бүгінін нақты бағалай білу және болашаққа оң көзқарас таныту – еліміздің табысты болуының кепілі дегеніміз осы» деген сөзіне тоқталды.
– Бұл басымдықтар 2019 жылы Жастар жылын өткізудің негізіне айналуға тиіс, – деді Мемлекеттік хатшы.
Жиында Қоғамдық даму министрлігінің «Қазақстан 2020: болашаққа жол» Қазақстан Республикасының мемлекеттік жастар саясатының 2020 жылға дейінгі тұжырымдамасының жүзеге асырылу барысы жөніндегі мәліметі тыңдалды. 2018 жылғы қыркүйекте 18-29 жас аралығындағы NEET жастарын, соның ішінде 2018 жылғы түлектерді жұмыспен қамту және әлеуметтендіру жөніндегі жол картасы бекітілді. Қазақстанда 2018 жылғы екінші тоқсанда NEET санатындағы жастар 7,7 пайыз (былтырғы сәйкес кезеңде 8,5 пайыз) болған. «Баршаға тегін кәсіптік-техникалық білім беру» жобасы аясында 312 колледжде 381 мамандық бойынша 21 мың адам білім алуда.
Сонымен қатар, Ішкі істер және Денсаулық сақтау министрліктерінің жастар арасындағы құқық бұзушылық пен суицидтің алдын алу жөніндегі мәліметі тыңдалды. Соңғы 5 жыл ішінде жастар арасындағы қылмыс саны (14-29 жас аралығы) 5 пайызға азайған. Еліміздің жоғары оқу орындарындағы және студенттер жатақханасындағы тәртіпті қамтамасыз ету барысында полицияға жәрдемдесетін 196 студенттік жасақ қызмет атқарады. Олар биыл 180 қылмысты әшкерелеп, 5,4 мыңнан астам әкімшілік құқық бұзу жайттарын анықтады. 2017 жылы 15-17 жас мөлшеріндегі жастардың суицид көрсеткіші 36,6 пайызға, өз-өзіне қол салу әрекеті 43,4 пайызға азайғаны байқалған.
Кеңес отырысында 2019 жылға арналған жұмыс жоспары қаралды.
Соңында Қазақстан Республикасының Мемлекеттік хатшысы Гүлшара Әбдіқалықова мемлекеттік органдарға бірқатар нақты тапсырма берді.
///Елбасы астананың Сарыарқа ауданында орналасқан жаңа мешітке барды.
Бұған дейін қаланың 380 мыңнан астам тұрғыны бар осы аймағында жаңа мешіт салу туралы ұсыныс айтылған болатын. Нұрсұлтан Назарбаев бұл бастаманы қолдады.
Мешіт жеке инвесторлардың қаржысына тұрғызылды. Ғимарат классикалық ислам стилінде салынып, сырты және іші ұлттық ою-өрнекпен безендірілген.
Мешіттің ауданы 2000 шаршы метрден асады.  
 
Қазақстан Республикасының Тұңғыш Президенті – Елбасының Баспасөз қызметі



///Келіссөз барысында тараптар Қазақстан мен Израиль әріптестігінің формасын әртараптандыру мәселелерін талқылады.
– Сіздің бүгінгі сапарыңыз және бизнес-форумның өтуі Қазақстан мен Израиль арасындағы іскерлік қарым-қатынас аясын кеңейтіп, оны жаңа сапалы деңгейге көтереді деп сенемін, – деді Нұрсұлтан Назарбаев.
Мемлекет басшысы екіжақты ынтымақтастықты тәжірибелік тұрғыдан дамытудың негізгі үш бағытын айқындап берді.
– Біріншіден, ауыл шаруашылығы. Бізде ауыл шаруашылығы бизнесін жүргізуге бірегей жағдай жасалған, ал Израильде озық технологиялар бар. Сіздерден тәжірибе ретінде алғымыз келетіні – аграрлық өнімді қайта өңдеу, жер суаруды үнемдеу ісі. Екіншіден, Израиль инновация мен озық технологиялар саласында әлемдік көшбасшы болып саналады, ал Қазақстан – табиғи ресурстарға бай ел. Шикізат ресурстарын озық технологияларға алмастыру жөнінде нақты келісімдер әзірлеу үшін біз сарапшылардың арнаулы тобын жіберетін боламыз, – деді Қазақстан Президенті.
Сондай-ақ, Нұрсұлтан Назарбаев құрамына әлемдік деңгейдегі колледж бен университет кіретін Алматы қаласындағы Қазақстан-Израиль инновациялық технологиялар орталығы құрылысының маңыздылығын атап өтті.
Үшінші бағыт денсаулық сақтау саласындағы ынтымақтастыққа арналған.
– Қазақстанның мыңдаған медицина қызметкерлері Израильде білім алды. Сіздің мамандарыңыз жыл сайын еліміздің медицина орталықтары базасында шеберлік сыныптарын өткізуде. Біз бұл ынтымақтастық аясын кеңейту қажет деп санаймыз. Осыған байланысты, еліміздің бірқатар университеттік клиникаларын Израиль мекемелеріне сенімді басқаруға беру мүмкіндігін қарастыруға дайынбыз, – деді Мемлекет басшысы.
Келіссөз барысында Израиль тарапы екіжақты ынтымақтастықты нығайту үшін Қазақстанның көлік-транзиттік әлеуетін пайдалануға мүдделілік білдірді. Бұдан бөлек, «Астана» халықаралық қаржы орталығымен өзара іс-қимыл орнату перспективасы, сондай-ақ жаңартылатын энергия көздері саласындағы Израильдің озық технологияларын Астанадағы «ЭКСПО-2017» халықаралық көрмесінде белсенді түрде таныстыру мәселесі талқыланды.
Б.Нетаньяху Қазақстанға шақырғаны үшін Нұрсұлтан Назарбаевқа алғыс айтып, халқымызды Тәуелсіздіктің 25 жылдығымен құттықтады.
– Бүгінгі кездесу елдеріміздің ынтымақтастығы жолындағы қарышты қадам болып саналады. Сондай-ақ біз Сіз айқындаған үш бағыттағы серіктестік қарым-қатынасымызды дамытуға ниеттіміз, – деді Израиль Премьер-министрі.
Сондай-ақ, Б.Нетаньяху тәжірибе алмасу және Hi-Tech саласындағы старт-ап жобалар әзірлеу үшін Қазақстаннан Израильге білікті жас азаматтар тобын жіберуді ұсынды.
***
Израиль мемлекеті Премьер-министрінің ресми сапарының қорытындысы бойынша төмендегідей құжаттарға қол қойылды:
– Қазақстан Республикасының Үкіметі мен Израиль мемлекетінің Үкіметі арасындағы Ауыл шаруашылығы саласындағы ынтымақтастық туралы келісім;
– Екі ел үкіметтері арасындағы Биометрикалық ұлттық паспорт иелерін визалық талаптардан босату ниеті туралы бірлескен декларация;
– Қазақстан Республикасы мен Израиль мемлекетінің әуе қатынастары саласындағы билігі арасындағы өзара түсіністік туралы меморандум;
– «Технологиялық даму жөніндегі ұлттық агенттік» акционерлік қоғамы мен Израильдің «Матимоп» өнеркәсіптік ғылыми-зерттеу және тәжірибелік-контрукторлық жұмыс орталығы арасындағы Индустриялық зерттеулер және әзірлемелер саласындағы өзара түсіністік пен ынтымақтастық туралы меморандум;
– Қазақстан Республикасының Мемлекеттік қызмет істері және сыбайлас жемқорлыққа қарсы іс-қимыл агенттігі мен Израиль мемлекетінің Мемлекеттік қызмет комиссиясы арасындағы ынтымақтастық туралы меморандум.


///Әңгіме барысында Шавкат Мирзиёев Нұрсұлтан Назарбаевты Қазақстан Республикасы Тәуелсіздігінің 25 жылдығымен құттықтап, халқымыздың одан әрі өсіп-өркендеуіне тілектестік білдірді.
Нұрсұлтан Назарбаев Шавкат Мирзиёевті Өзбекстан Республикасының Президенті лауазымына ресми түрде кірісуімен құттықтады.
Сондай-ақ, екі ел көшбасшылары екіжақты қарым-қатынастың қазіргі жағдайы мен перспективаларын талқылап, Қазақстан мен Өзбекстан ынтымақтастығын жандандырудың маңыздылығын атап өтті.
Телефон арқылы сөйлесуге Өзбекстан жағы бастамашы болды.
///
	 

	Мемлекет басшысы жеделхатта Рамазан Баповтың өз өмірін өнерге арнап, зор табыстарға қол жеткізгеніне тоқталды.

	«Ол ұзақ жыл Абай атындағы Қазақ мемлекеттік академиялық опера және балет театрында жемісті еңбек етіп, айтулы спектакльдердегі басты партияларды үлкен шеберлікпен орындап, өнерсүйер қауымның ыстық ықыласына бөленді. Өз өнерін әлемнің көптеген елінің сахналарында да паш етті. Ұстаздық қызметпен айналысып, шәкірттер тәрбиеледі. 2008 жылы менің шақыруыммен елге оралып, туған театрының шығармашылық тұрғыдан одан әрі кемелдене түсуіне лайықты үлесін қосты», – делінген жеделхатта.

	Жеделхат соңында Нұрсұлтан Назарбаев Қазақстан халқы оның есімі мен еңбегін әрдайым есте сақтайтынын атап өткен.
///Кездесуде Қазақстан мен Ресейдің аймақтық және жаһандық қауіпсіздікті нығайтудағы, соның ішінде халықаралық ұйым аясындағы ынтымақтастығы талқыланды.
Сонымен қатар, екі елдің қауіпсіздік саласындағы өзара іс-қимылының тиімділігін арттыру бойынша пікір алмасты.
  


/// 
Елбасы құттықтауында Д.Медведевтің жігерлілігі мен алысты болжай білетіндігін, сондай-ақ Ресейдің қарқынды дамуы мен әлемдік қоғамдастықтағы биік беделін атап өткен.
«Біздің арамызда қалыптасқан деңгейі биік сенім мен өзара түсіністік алдағы уақытта да елдеріміздің серіктестік рухы мен одақтастығын нығайтуға қызмет ете беретініне сенімдімін», – делінген құттықтауда.
Соңында Нұрсұлтан Назарбаев Ресей Үкіметі төрағасына мықты денсаулық, бақыт және игілік тіледі. 
///Қасым-Жомарт Тоқаев ҚХР-ға сапары аясында Ханчжоу қаласындағы Қытай Ұлттық шай музейін аралады.
Залдарды қарау кезінде Ханчжоу қаласындағы Сиху өзенінің көрікті жерлері бойынша әкімшілік комитетінің жетекшісі Вэн Вэньцзе мен мұражай директоры У Сяоли Қазақстан Президентіне шай дәстүрінің ерекшелірктері мен шай әдебі, сондай-ақ Қытайдың түрлі провинцияларындағы шай мәдениеті  туралы айтты. Мемлекет басшысына шай рәсімін көрсетті.
Қасым-Жомарт Тоқаев Лэйфэн пагодасына барып, онда орналасқан кітапханадағы көне қолжазбаларды қарап шықты.

/// 
Кездесу барысында Елбасы жылы қабылдауы үшін В.Путинге алғыс айтып,  Тәжікстанда ҰҚШҰ Ұжымдық қауіпсіздік кеңесі сессиясы аясындағы келіссөздердің табысты өткеніне тоқталды.
Нұрсұлтан Назарбаев сондай-ақ өңіраралық ынтымақтастық форумының әлемдік экономикадағы турбуленттілік жағдайында екі мемлекет үшін мәні ерекше зор екенін атап өтті.  
Экспорттық тауарлар бағасының құлдырауы мен валюта нарықтарындағы тұрақсыздық салдарынан өзара сауданың бәсеңдеуі байқалуда. Дегенмен, бұл ретте біздің үкіметтеріміз туындаған мәселелерді шешу үшін шұғыл жұмыс жүргізіп жатыр деп есептеймін. Форум аясында бүгін сол мәселелердің маңыздыларын талқылауға мүмкіндігіміз бар, – деді Нұрсұлтан Назарбаев.
В.Путин Қазақстан мен Ресейдің өңірлері басшыларының кездесу форматының маңыздылығын атап өтті.
Бұл – осымен он екінші форум. Биыл біз ауыл шаруашылығы саласындағы ынтымақтастық пен өзара іс-қимыл, азық-түлік қауіпсіздігін қамтамасыз ету мәселелерін талқылау үшін жиналдық. Сочидің Олимпиададан кейінгі өзгерістерін көзбен көру қазақстандық серіктестеріміздің көбісіне қызықты болар деп үміттенемін, – деді В.Путин.
 
///
	 

	Өз сөзінде Қазақстан Президенті ашылып жатқан «мүмкіндіктер көздерін» ұтымдылықпен пайдалана білу үшін Парламент пен Үкіметтің жүйелі жұмысының маңыздылығын атап өтті.

	– Қазақстанның дамыған 30 елдің қатарына қосылуына байланысты басты міндеттің бірі – әкімшілік реформасын жалғастырып, кәсіби және жинақы мемлекеттік аппараты бар тиімді мемлекеттік басқару жүйесін құру. Өздеріңіз білесіздер, Үкіметтің жаңа құрылымы туралы шешім жүзеге асырылды. Мемлекеттік басқару деңгейлері арасында өкілеттіктердің аражігін ажырату жөніндегі шаралар туралы Жарлыққа қол қойылып, іске асырылуда. Бұл мемлекеттік аппараттың жұмысындағы көпсатылылық пен бір-бірін қайталауды азайтуға мүмкіндік береді, – деді Мемлекет басшысы.

	Сондай-ақ, Нұрсұлтан Назарбаев Қазақстанның дамыған 30 елдің қатарына қосылуына байланысты міндеттерді іске асыру аясында озық әлемдік тәжірибені ескере отырып, құрылымдық реформалар бойынша жұмысты жалғастыру қажеттігін айтты.

	– Негізгі мақсат – бизнес жүргізуге барынша қолайлы жағдайлар жасау,  инвестиция ағынын ынталандыру, кәсіпкерлікті қорғау, сондай-ақ мемлекеттік қызмет көрсету сапасын арттыру, – деді Қазақстан Президенті.

	Осыған байланысты Мемлекет басшысы заң шығару жұмысына негіз болуы тиіс құрылымдық реформалар бағытына қатысты өзінің көзқарасын ортаға салды. Олардың қатарында жаңа кезеңдегі Кәсіпкерлік және Азаматтық іс жүргізу кодекстерін қабылдау үдерістерін аяқтау, арбитражды толыққанды дамыту, «Электрондық үкімет» негізінде 2017 жылға дейін қолданыстағы барлық мемлекеттік жүйелер мен мәліметтер базаларының интеграциясын іске асыру істері бар.

	Бұдан бөлек, рұқсаттамалар санын 2015 жылдың ішінде 50%-ға дейін азайту, кедендік процедураларды барынша оңайлату үшін инвесторларға «бір терезе» қағидатын қолдану аясын кеңейту көзделуде. Сонымен қатар, заңнамаға ревизия жүргізу және құжаттардың нотариалдық ресімделуі туралы талаптар аясын барынша ықшамдап, халыққа жұмысқа тұру, шетелге шығу және жүргізуші куәлігін алу үшін талап етілетін анықтаманы беруді «бір терезе» қағидаты бойынша жүзеге асыруды қамтамасыз ету тапсырылды.

	Қазақстан Президенті төртінші сессия кезінде қарастырылу қажет басымдыққа ие заң жобаларын атады. Олардың қатарында жер қойнауын пайдалану мәселелері, АШК-де өнімділікті арттыру үшін салық заңнамасына өзгерістер жиынтығын енгізу, автономды білім беру мекемелерін академиялық басқару жүйесін жетілдіру, халықтың көші-қоны  жөніндегі заң жобалары бар.

	Сонымен қатар, Мемлекет басшысы депутаттарға олардың депутаттық каникулдарының уақытын мүмкіндігінше қысқарту мүмкіндігін қарастыруды өтінді.

	– Мұндай шешім депутаттық корпусқа халықтың игілігі үшін барлық мемлекеттік органдармен үйлесімді және бір ырғақта жұмыс істеуге септігін тигізген болар еді, – деді Нұрсұлтан Назарбаев.

	Қазақстан Президенті Үкімет экономиканы дамытудың оптимистік және пессимистік сценарийлерін ескере отырып, бірқатар шаралар әзірлегеніне назар аударды.

	– Бізде қазірдің өзінде елдің экономикалық қауіпсіздігін қамтамасыз ету бағытындағы іс-әрекеттердің нақты жоспары бар. Дамудың барлық ықтимал нұсқаларында да Үкіметке мемлекеттің әлеуметтік міндеттемелерін қаржыландыруды шектемеу тапсырылды. Бұл өте маңызды. Бізде халықтың әл-ауқатының тұрақтылығын қамтамасыз ету үшін қажетті барлық ресурстар бар, – деді Мемлекет басшысы.

	Сондай-ақ, төртінші сессияның ашылуы кезінде Нұрсұлтан Назарбаев бірқатар жаңа депутаттардың Қазақстан халқы алдында берген антын қабылдады.

	Мемлекет басшысының сөйлеген сөзінің толық мәтінін мына жерден оқыңыз.

	 





/// 
Әңгіме барысында тараптар Қазақстандағы уран өндіру саласының даму перспективасын талқылады.
Сондай-ақ Елбасы Нұрсұлтан Назарбаев Т.Гитцельдің Кеңес жұмысына қатысатынына ризашылығын білдірді.
– «Камеко» компаниясының Қазақстандағы қызметінің тарихы қалыптасып келеді. Компания 1996 жылдан бастап Инкай кенішінде жұмыс істей бастады. Осы уақыт аралығында ол табысты жобалардың біріне айналды. Сондықтан біз Сізбен бейбіт мақсаттағы атомды игеру саласындағы ынтымақтастықты жалғастырғымыз келеді. Осыған байланысты келісімге қол қою біздің елге және сіздің корпорацияға пайдалы болады деп үміттенемін, – деді Нұрсұлтан Назарбаев.
Т.Гитцель өз кезегінде  «Камеко» және «Казатомөнеркәсіп» компаниялары арасындағы ынтымақтастықты нығайтудың маңыздылығын атап өтті. 


///
	 

	1. Осы өкімге қосымшаға сәйкес 2014 жылы мәдениет саласында мемлекеттік стипендиялар берілсін.

	2. Осы өкім бұқаралық ақпарат құралдарында жария етілсін.

	 

	 

	Қазақстан Республикасының

	                Президенті                                                                 Н.Назарбаев

	 

	 

	Астана, Ақорда, 2014 жылғы 9 желтоқсан

	                       № 338

	 

	2014 жылы мәдениет саласында мемлекеттік стипендия берілген адамдардың дербес құрамы

	 

	 
///Қасым-Жомарт Тоқаевқа компанияның қызметі, диірмен кешенінің, элеватордың, комбикорм зауытының және нан-тоқаш өнімдерін шығару жөніндегі өндіріс нысандарының жұмысы туралы мәлімет берілді.
Қазақстан Президентіне  агрокәсіпорнында қуаты жөнінен жылына 12000 тонна түрлі жармалар мен жылдам дайындалатын сұлы қауыздарын өндірудің жаңа технологиялық үдерісі, сондай-ақ дайын өнімнің үлгілері көрсетілді.
Мемлекет басшысы аграрилердің назарын мемлекет бөлген ауыл шаруашылығы субсидияларын тиімді пайдалану қажеттігіне аударды.





///Берік Мәжитұлы Имашев Қазақстан Республикасы Орталық сайлау комиссиясының төрағасы болып тағайындалсын.
 
Қазақстан Республикасының
         Президенті                                                                                                           Н.Назарбаев
 
Астана, Ақорда, 2016 жылғы 13 қыркүйек
                 № 327
///Қазақстан Республикасының Конституциясы күніне арналған форумды Конституциялық Кеңес Қазақстан Республикасының Тұңғыш Президенті – Елбасы қорымен бірлесіп, Еуропа Кеңесі Венеция комиссиясының және ЕҚЫҰ Бағдарламалар кеңсесінің қатысуымен өткізді.
Іс-шараға Парламент депутаттары, орталық мемлекеттік органдардың, Ресей, Түркия, Болгария, Латвия, Грузия және басқа да елдердің конституциялық бақылау органдарының, сот және құқық қорғау мекемелерінің басшылары, халықаралық ұйымдардың, Қазақстанның ғылыми қауымдастығының өкілдері, сондай-ақ таяу және алыс шетелдердегі құқық саласының сарапшылары қатысты.
Г.Әбдіқалықова конференцияға қатысушыларға Қазақстан Президенті Нұрсұлтан Назарбаевтың құттықтау хатын оқып берді. Онда 1995 жылы қабылданған Конституция Қазақстан мемлекеттілігі дамуының іргетасын қалағаны, адам құқықтары мен бостандықтарын бекемдегені атап өтілген. Халықаралық қоғамдастық мойындаған қазақстандық қоғам дамуының бірегей моделі қоғамдық келісім мен тұрақтылық, экономикалық даму және Қазақстан халқының ортақ тағдыры туралы конституциялық ережелердің қалтқысыз сақталуы арқасында мүмкін болды.
– Құқық үстемдігі, Конституцияның биік мәртебесі, заң билігі – Қазақстанның бүгінгі таңдағы табысты дамуының және оның заманауи әлемде лайықты орынға ие болуының аса маңызды мәселесі. Қазіргі Конституцияның әлеуеті Қазақстанның одан әрі дамуына және әлемнің озық дамыған отыз елінің қатарына кіруіне ұзақ жылдар қызмет ететініне кәміл сенемін, – делінген Қазақстан Президентінің құттықтауында.
Конференцияға қатысушылар сөйлеген сөздерінде Қазақстанның конституциялық құрылымындағы Мемлекет басшысының аса маңызды рөлін атап өтіп, «Төртінші өнеркәсіптік революция жағдайындағы дамудың жаңа мүмкіндіктері» атты жолдауды жүзеге асыру, сондай-ақ Астананың қалыптасу және даму мәселелерін талқылады.
///
	 

	Мемлекет басшысы Король Хуан Карлос І -нің тақтан бас тарту жөніндегі батыл шешімін атай отырып, оның ізбасарына жан-жақты қолдау көрсетуге әзірлігін жеткізді.   

	Сонымен қатар Нұрсұлтан Назарбаев Король Хуан Карлос І тақта отырған жылдары елдеріміз арасында қалыптасқан тығыз қарым-қатынас пен стратегиялық әріптестік дәстүрінің одан әрі жалғаса беретініне сенім білдірген.

	Соңында Қазақстан Президенті Хуан Карлос І-ге мықты денсаулық, мол табыс, ал Испания халқына бақ-береке мен молшылық тіледі.

	
	 
/// 
Бұл кездесу Ф.-В. Штайнмайердің былтыр қарашада Қазақстанға жасаған ресми сапары аясында болған әңгіменің жалғасы ретінде өтті.
Келіссөздер барысында екіжақты қарым-қатынастың басым тұстары мен Украинаның шығысындағы ахуалды реттеу шаралары талқыланды. Украина мен Ресей Президенттерінің таяуда ГФР Канцлері А.Меркель және Франция Президенті Ф.Олландтың қатысуымен өтуі ықтимал екіжақты кездесуінің бірқатар алғышарттары жөнінде байыпты пікір алмасылды.
Тараптар сондай-ақ сауда-экономикалық ынтымақтастықтағы болашағы бар жобалар мен екі елдің мәдени-гуманитарлық саладағы өзара іс-қимылы туралы да сөз қозғады. Германия федералдық сыртқы істер министрі екіжақты экономикалық қатынастар оң қарқында дамып келе жатқанына тоқтала отырып, Қазақстанның Орталық Азиядағы «тұрақтылық тұтқасы» болып саналатынын атап айтты. 
///
	 

	Өз хатында Б.Обама Қазақстан тәуелсіздігін алған кезден бастап екі ел арасындағы қарым-қатынастардың серпінді дамуына қатысты Нұрсұлтан Назарбаевтың оң бағасына қосылатынын атап өткен.

	«АҚШ пен Қазақстан арасындағы Стратегиялық серіктестік туралы диалог қазіргі заманғы сын-қатерлерді еңсеруде ортақ көзқарас пен ұстанымның дәлелі болып табылады. Мен Қазақстанға Ауғанстандағы жағдайды тұрақтандыру ісіндегі берік ұстанымы үшін ризашылығымды білдіремін. Сіздердің елдеріңіздің көмегі ауғандықтар өмірін жақсартуға және осы елдегі қауіпсіздікті нығайту жөніндегі халықаралық күштердің тиімділігіне оң ықпал етеді», - делінген хатта.

	Б.Обама Қазақстан Президентін Америка әскери бөлімшелерінің шығарылуы қарсаңында Америка Құрама Штаттары Ауғанстандағы және бүкіл өңірдегі іске алдағы уақытта да кеңінен қатыстырылатынына сендіреді. Ол екі мемлекеттің Ауғанстан халқының өсіп-өркендеуіне жағдай жасау мүмкіндіктерін қамтамасыз етуге, сондай-ақ, теріс пиғылды күштердің ешқашан бұл елден баспана таба алмауына бірдей мүдделі екенін атап өтті.

	АҚШ Президенті ядролық қауіпсіздік және оны таратпау мәселесі оның әкімшілігі үшін басымдылық болып саналатынына тоқталды. Осы орайда, ол Нұрсұлтан Назарбаевқа Қазақстанның, Америка Құрама Штаттарының және бүкіл әлемнің қауіпсіздігінің оң нәтижесін қамтамасыз еткен осы бағыттағы көшбасшылығы үшін өз ризашылығын білдіретінін атап өткен. Сондай-ақ, Б.Обама Иран ядролық бағдарламасы мәселесі жөніндегі «5+1» форматында келіссөздерді ұйымдастырудағы және жүргізудегі Қазақстанның күш-жігерін жоғары бағалады.

	Б.Обама Қазақстан Дүниежүзілік сауда ұйымына кіру мәселесін қоса, саяси және экономикалық жаңғырту мәселелерінде Америка Құрама Штаттарының нақты қолдауына ие болатынын атап өткен. Бұл ретте ол демократиялық даму және транспарентті нарықтық экономика екі ел арасындағы ұзақ мерзімді тұрақтылыққа және берік достыққа нақты кепіл болып саналатыны туралы пікір білдірген.

	Хат соңында АҚШ Президенті екіжақты күн тәртібінде белгіленген және өзге де көптеген мәселе жөніндегі екі елдің одан арғы жемісті ынтымақтастығына сенім артты.     
/// 
Ұлы Отан соғысындағы Жеңістің 70 жылдығын мерекелеуге дайындық мәселелеріне арналған кездесуге «Ардагерлер ұйымы» Орталық кеңесінің төрағасы Ө.Озғанбаев, Қорғаныс министрінің бірінші орынбасары – ҚР Қарулы Күштері Бас штабының бастығы С.Жасұзақов, Денсаулық сақтау және әлеуметтік даму вице-министрі Д. Арғандықов қатысты.
Мемлекеттік хатшы соғыс майданына 1 млн. 800 мыңға жуық қазақстандықтың қатысқанын атап өтті. Жауынгерлік ерлігі үшін жүз мыңдаған қазақстандық орден-медальдармен марапатталды, 500-дей адам Кеңес Одағының батыры атанды, 110 қазақстандық үш дәрежелі Даңқ орденімен наградталды. 630 мың адам ұрыста қаза тапты, жарақаттар мен аурудан қайтыс болды, хабар-ошарсыз кетті және тұтқыннан оралмады.
Г.Әбдіқалықова 2015 жылғы 1 наурыздағы жағдай бойынша Қазақстанда 4776 соғыс ардагері және 192 980 тыл еңбеккері бар екеніне тоқталды. Сондай-ақ Мемлекет басшысының «ардагерлер қаһармандықтың, ынтымақтың, бірліктің үлгісін көрсетті, сондықтан бүгінгі күн көптеген ұрпақ үшін ақиқат салтанат құрған күн болып саналады» деген сөзі өзекті екенін атап өтті.  
Кездесуге қатысушылар ҚР Мемлекеттік хатшыны Жеңістің мерейлі күнін мерекелеуге дайындықтың барысынан хабардар етті.
Қазақстанның «Ардагерлері ұйымы» Орталық кеңесінің төрағасы Ө.Озғанбаев кездесуге қатысушыларды алдағы кезеңге жоспарланған іс-шаралармен таныстырды.
Мемлекеттік органдар өкілдері соғыс ардагерлері мен тыл еңбеккерлеріне әлеуметтік, материалдық және медициналық көмек көрсету жұмыстарының барысы туралы баяндады.
Кездесу соңында Мемлекеттік хатшы Жеңістің 70 жылдығына орай өтетін салтанатты шаралар адамзат тарихындағы ең сұрапыл соғыстағы біздің аталарымыз бен әкелеріміздің ғасырлар бойы өшпейтін қасиетті ерлігіне тағзым ету екенін, бұл қазақстандық патриотизмнің дамуына қуатты әрі терең серпін беретінін атап өтті.
Мемлекеттік хатшы кездесу қорытындысында мемлекеттік органдарға Ұлы Жеңістің 70 жылдығын мерекелеуге дайындық мәселелері жөнінде бірқатар тапсырма берді. 
///
	 

	Қазақстан Президенті Голландтың жоғары технологиялық кәсіпорындарының жетістіктері көрмесімен, атап айтқанда Royal Ten Cate, CLAAS, Royal Dutch Shell, Royal Philips тәрізді және басқа да компанияларының жобаларымен танысты.

	Сондай-ақ, онда бірлескен қазақстандық-еуропалық перспективалық инвестициялық жобалар таныстырылды.

	25 компания  қатысқан көрме аясында жалпы құны 328 миллионнан астам еуро болатын екіжақты 13 құжатқа қол қойылды.


///Кездесу барысында Мемлекет басшысына еліміздегі құқық қорғау органдарының қызметі жөнінде есеп берілді.
Қазақстан Президенті заң және заңнамалық нормалардың, сондай-ақ азаматтардың заңды мүддесін сақтау ісіндегі еліміздің қадағалаушы органы ретінде прокуратураның айрықша рөлін атап өтті.
Соңында Қасым-Жомарт Тоқаев бірқатар нақты тапсырма берді.
///Кездесу барысында Қазақстан Президентіне ұлттық компанияның бірінші жартыжылдықтағы қызметінің негізгі қорытындылары мен алдағы жоспарлары жөнінде мәлімделді.
Нұрсұлтан Назарбаев «ҚазМұнайГаз» акционерлік қоғамының мұнай-газ жобаларының бәріне атсалысатын ірі өндіріс холдингтердің бірі екенін атап өтіп, энергетика секторын одан әрі дамыту үшін компанияның әлеуетін пайдалану қажеттігі туралы айтты.
– Бүгінде «ҚазМұнайГаз» белгілі бір даму деңгейіне жетті және құрылымды оңтайландыруды, технологиялық үдерістерді цифрландыруды, IPO-ға шығуға әзірлік барысын қамтитын трансформация кезеңін бастан өткеруде, – деді Қазақстан Президенті.
Сауат Мыңбаев Мемлекет басшысына компания табысына әсер ететін энергия ресурстарының әлемдік бағасының мұнай нарығындағы ахуал жөнінде баяндады.
Елбасы кездесу қорытындысы бойынша бірқатар нақты тапсырма берді.

///Әңгіме барысында Шавкат Мирзиёев Нұрсұлтан Назарбаевты Қазақстан Республикасы Тәуелсіздігінің 25 жылдығымен құттықтап, халқымыздың одан әрі өсіп-өркендеуіне тілектестік білдірді.
Нұрсұлтан Назарбаев Шавкат Мирзиёевті Өзбекстан Республикасының Президенті лауазымына ресми түрде кірісуімен құттықтады.
Сондай-ақ, екі ел көшбасшылары екіжақты қарым-қатынастың қазіргі жағдайы мен перспективаларын талқылап, Қазақстан мен Өзбекстан ынтымақтастығын жандандырудың маңыздылығын атап өтті.
Телефон арқылы сөйлесуге Өзбекстан жағы бастамашы болды.
///Кездесу барысында Қасым-Жомарт Тоқаевқа агенттіктің мемлекеттік қызмет саласындағы атқарған жұмыстары және сыбайлас жемқорлыққа қарсы іс-қимыл жөнінде қабылдаған шаралары туралы баяндалды.
Мемлекет басшысына агенттіктің мемлекеттік органдардағы жемқорлыққа қарсы күрес жөніндегі жұмыстары және мемлекеттік қызметшілерге еңбекақы төлеу жүйесін реформалау барысы туралы мәлімет берілді.
Кездесу қорытындысы бойынша Қазақстан Президенті бірқатар нақты тапсырма берді.
///Қазақстан Президенті мен елімізге мемлекеттік сапармен келген Өзбекстан Президенті «Астана Опера» мемлекеттік опера және балет театрында болып, «Қыз Жібек» операсының дайындығын көрді.
Назарбаев Университетінде болған екі елдің президенттері білім ордасының даму жоспарымен, өнеркәсіпті автоматтандыру зертханасымен, оқу орнының зерттеушілік жобаларымен танысты. Ш.Мирзиёев университеттің құрметті қонақтар кітабына қолтаңба қалдырды.
Содан кейін Нұрсұлтан Назарбаев пен Шавкат Мирзиёев ресми ашылған «MEGA Silk Way» сауда және ойын-сауық орталығының сауда-көрме павильондарын аралап көрді. Сондай-ақ екі ел президенттері «Cirque du Solei» әртістерінің Монте-Карлодағы халықаралық фестивалінің жеңімпаздары қойған шағын театрлық көрініс пен акробатикалық шоуды тамашалады.
Мемлекеттер басшылары қаланың көрнекті орындарын аралап көрген соң «Астана ЭКСПО-2017» көрме кешені құрылысының барысымен және оның макетімен танысты.


///
	 

	Іс-шара мемлекеттік мереке – Қазақстан Республикасының Конституциясы күніне орайластырылды.

	Мемлекет басшысы осынау маңызды жайтпен барша қазақстандықтарды және Конституциялық Кеңес мүшелерін құттықтап, еліміздің барлық жетістіктері мемлекетіміз бен қоғам дамуының стратегиялық бағыттарын айқындаған Ата заңның рухында жүзеге асып келе жатқанын атап өтті.

	–  Конституция қабылданған күннен бергі барлық жылдарда мемлекет қызметі соған сәйкес жүргізіліп келеді. Біздің елде заңдар соның негізінде қабылданады. Осы Конституцияның жасалуының басы-қасында болып, оның баптарының жазылуына тікелей атсалысқан Мемлекет басшысы ретінде Негізгі Заңның сақталуына деген айрықша жауапкершілікті сезінемін, – деді  Нұрсұлтан Назарбаев.

	Қазақстан Президенті азаматтардың құқықтары мен бостандықтарын ел Конституциясы қорғайтынын атап өтті.

	– Оған елдегі саяси тұрақтылық, адамның негізгі құқықтары мен бостандықтарының мызғымастығы туралы тезистер негіз болып саналады. Осының барлығы бұдан әрі даму үшін қолайлы жағдайлар қалыптастыруға септігін тигізе отырып, алдағы уақытта да сақталуға тиіс. Келесі жылы Қазақстан Конституцияның  20 жылдығын атап өтетін болады. Ол әлемдік қоғамдастықта халықаралық стандарттардың барлық талаптарына сай келетін және демократиялық қоғам жағдайында нақты қолданылатын құжат ретінде мойындалды, – деді Мемлекет басшысы.

	Нұрсұлтан  Назарбаев ел азаматтарының, әсіресе жастардың Конституция ережелерін жақсы білуі тиістігіне назар аударды.

	– Негізгі заң бүкілхалықтық дауыс берудің нәтижесінде абсолюттік көпшілік арқылы бекітілді. Бұл – халық пен Қазақстан билігінің арасындағы нағыз шарт. Әрбір адам тікелей ықпалы бар Конституцияға сүйене отырып, өз құқығын батыл қорғап, өз өкілеттіктерін тиімді жүзеге асыра алады.  Барлық қазақстандықтар құқығының теңдігі арқасында біздің республикамызда тұрақтылық пен татулық салтанат құрып, еліміз табыстарға жетуде, – деді Қазақстан Президенті.

	Мемлекет басшысы Конституцияның зор мүмкіндікке ие екенін айтты.

	– Біз Негізгі заңда қойылған міндеттерді бәрін бірдей орындаған жоқпыз. Барлық мемлекеттік қызметшілердің, қоғамдық институттардың назарын Конституцияны мүлтіксіз сақтау мәселесіне аударғым келеді. Оның ережелерін түсіндіруді, нормаларын құрметтеуге үйретуді мектеп қабырғасынан бастап ыждағаттылықпен жүйе түрде айналысқан жөн. Халқымыздың құқықтық санасын, азаматтылығы мен отаншылдығын арттыру маңызды, – деді Нұрсұлтан Назарбаев.

	  Кездесу барысында Негізгі заңның әлеуетін тиімді жүзеге асыру мәселелері жөнінде пікір алмасылып, Конституциялық Кеңес мүшелері елімізде конституциялық заңдылық тәртібін нығайту турасындағы идеялары мен ұсыныстарын ортаға салды.

	Конституциялық кеңес төрағасы И.Рогов жұмыс барысы туралы баяндады және Мемлекет басшысына Конституциялық Кеңеске мамандандырылған мемлекеттік конституциялық бақылау органы ретінде ұдайы көңіл бөліп отырғаны үшін алғысын айтты.

	 


///Мемлекет басшысы жемісті ынтымақтастық үшін ризашылық білдіріп, Қазақстанның ExxonMobil Production Companyмен бірқатар ірі көмірсутек жобалары бойынша тығыз жұмыс істеп жатқанын айтты.
Қасым-Жомарт Тоқаев ынтымақтастықты кеңейту жөніндегі тиімді шараларды әзірлеуге бүгінгі кездесудің жақсы мүмкіндік беретінін айтып, туындаған мәселелерді келісіп шешудің маңыздылығына назар аударды.
Нил Даффин Шетелдік инвесторлар кеңесі Қазақстанның шетелдің бизнес өкілдерімен диалог орнату үшін маңызды алаң екенін айтты.



///Қасым-Жомарт Тоқаев «Ақорда» резиденциясында «Astana Club» халықаралық пікірталас алаңына қатысу үшін Нұр-Сұлтан қаласына келген Иран Ислам Республикасының Сыртқы істер министрі Мұхаммед Джавад Зарифті қабылдады.
Тараптар екіжақты ынтымақтастықтың қазіргі ахуалы мен перспективасын, сондай-ақ, өңірлік және халықаралық күн тәртібіндегі өзекті мәселелерді талқылады.
Мемлекет басшысы биылғы қазан айында Ереванда өткен Жоғары Еуразиялық экономикалық кеңес аясында Президент Хасан Руханимен табысты келіссөз жүргізгенін айтты. Қазақстан Президенті ирандық әріптесінің Нұр-Сұлтан қаласына өзіне ыңғайлы уақытта сапармен келуін күтетінін жеткізді.
Мұхаммед Джавад Зариф Қасым-Жомарт Тоқаевқа Қазақстан астанасында өзіне көрсетілген қонақжайлылық үшін алғыс айтты.
Иранның Сыртқы істер министрі «Astana Club» жұмысынан алған әсерімен бөлісе отырып, Қазақстанның Тұңғыш Президенті Нұрсұлтан Назарбаевтың форумның пленарлық отырысындағы баяндамасын және жиынның сындарлы атмосферасын жоғары бағалады. 


/// 
Кездесу барысында екіжақты ынтымақтастықтың негізгі бағыттары, сондай-ақ парламентаралық сындарлы диалогты нығайту жолдары талқыланды.
Нұрсұлтан Назарбаев Қазақстан мен Тәжікстан арасында қол қойылған стратегиялық серіктестік туралы келісімнің маңызы жоғары екеніне тоқтала келіп, оны жүзеге асыруда екі елдің заң шығарушы органдары маңызды рөл атқаратынын айтты.
Ш.Зухуров өңірде бейбітшілік пен тұрақтылық орнату ісіне қосқан айрықша үлесі мен жаһандық мәні бар бастамаларды ілгерілеткені үшін Қазақстан Президентіне алғыс білдірді. 

///Қасым-Жомарт Тоқаевқа «Егемен Қазақстан» газетінің ағымдағы қызметі туралы егжей-тегжейлі баяндалды.
Дархан Қыдырәлі Президентке коронавирус пандемиясы кезінде қолға алынған жаңа жобалар туралы айтты.
Сондай-ақ Мемлекет басшысына Халықаралық Түркі Академиясының биыл атқарылған жұмыстары туралы да мәлімет берілді. Хәкім Абайдың 175 жылдық мерейтойы аясында ұлы ақынның аударылып, жарық көрген шығармалары, әл-Фарабидің 1150 жылдығы аясында өткізілген халықаралық ірі жиындар мен конференциялар, Алтын Орданың 750 жылдығы аясында жарық көрген жаңа кітаптар жөнінде толық ақпарат берілді.
Кездесу соңында Мемлекет басшысы «Егемен Қазақстан» газетін заманауи талаптарға сай шығарып, Халықаралық Түркі Академиясының жұмысын одан әрі ілгерілете беруді тапсырды.

///
	 

	Астанада Жоғары Еуразиялық экономикалық кеңестің мемлекет басшылары деңгейіндегі отырысы өтуіне және Еуразиялық экономикалық одақ туралы шартқа қол қойылуына байланысты Қазақстан Президентінің атына құттықтаулар келіп түсуде.

	Еуразиялық экономикалық одақ туралы шартқа қол қойылуына байланысты Қазақстан Республикасы Мемлекеттік сыйлығының лауреаты С.Досанов өз құттықтауын жолдады.

	«Қазақстан, Ресей және Беларусь президенттерінің осы тарихи құжатқа қол қоюы біздің еліміздің одан әрі дамуы мен өркендеуі үшін қуатты серпін болады», - деп атап өткен жазушы.

	Еуразиялық экономикалық одақты құруға Қарағанды мемлекеттік техникалық университетінің студенттері мен оқытушы-профессорлары атынан осы оқу орнының ректоры  А.Газалиев қолдау білдірген.

	«Еуразиялық одақ құру идеясын Сіз тұңғыш рет осыдан 20 жыл бұрын ұсындыңыз. Бүгінде еуразиялық ықпалдастық іс жүзіне асуда және өзінің маңыздылығын дәлелдеуде», - делінген хатта.

	«Alageum Electric» компаниясының бақылаушылар кеңесінің төрағасы С.Қожабаев  өз кезегінде сауда байланыстары мен тауар өндірушілер ықпалдастығын дамыту үшін ЕАЭО құрудың тиімділігін атап өткен.

	«Ықпалдастық үдерістерді тереңдету біз үшін пайдалы және біздің мүдделерімізге сай. Электрлі машина жасау саласында жұмыс істей жүріп, біз нарыққа бәсекеге қабілетті электр-техникалық өнімдерді шығару арқылы сыртқы сауда байланыстары қарқынын одан әрі арттыра түсетін боламыз», - деп жазады автор.

	 «Саутс-ойл» мұнай-газ компаниясының президенті С.Сейтжанов түрлі салалар үшін ықпалдастықтың маңыздылыған атай отырып, шартқа қол қоюды тәуелсіз Қазақстанның дамуындағы жаңа кезеңінің бастапқы нүктесі деп атаған.

	«Біздің кәсіпорындарымыздың бірі  - «Стандарт Цемент» ЖШС 2013 жылы дайын өнім шығару бойынша өзінің жобалық қуатына жетті. Бұған Кедендік одақ пен Бірыңғай экономикалық кеңістіктің жұмысы ықпал еткен сөзсіз, өйткені біздің өнім көрші елдерде үлкен сұранысқа ие», - дейді С.Сейтжанов.

	Алматының тұрғыны М.Жауаров өз хатында Мемлекет басшысын Еуразиялық экономикалық одақ туралы шартқа қол қойылуымен құттықтап, осы бірлестіктің сәтті дамуын тілеген.

	Оңтүстік Қазақстан облысының зиялы қауым өкілдері Еуразиялық экономикалық одақ құру отандық кәсіпкерлік үшін зор мүмкіндіктер ұсынатынын атап өткен.

	«Сіз бастамашылық еткен тарихи жобалардың бәрі бүгінде өміршеңдігін танытуда. Қазірдің өзінде елеулі нәтиже көрсетіп жатқан Кедендік одақ сондай мысалдардың бірі болып саналады», - дейді хат иелері.

	
	 
///Нұрсұлтан Назарбаев Ангела Меркельді Христиан демократиялық одағының Германия Бундестагына сайлауда жеңіске жетуімен құттықтады.
Мемлекет басшысы сайлау қорытындылары Федералдық канцлердің әлеуметтік-экономикалық саясатына неміс халқының қолдау көрсетіп отырғанының жарқын мысалы екенін атап өтті.    
Қазақстан Президенті Ангела Меркельдің халықаралық беделіне тоқталып, оның өңірлік және жаһандық қауіпсіздікті қамтамасыз етуге қосқан үлесін жоғары бағалады.
«25 жыл ішінде Қазақстан мен Германия арасындағы достық қарым-қатынастар жоғары деңгейге көтерілді. Елдерімізді жақындастыруға септігін тигізген бірлескен жобаларды табысты іске асыруға Сіздің зор үлес қосқаныңызды атап өткім келеді», – делінген жеделхатта.
Соңында Нұрсұлтан Назарбаев Ангела Меркельге зор денсаулық пен табыс, ал достас Германия халқына бақ-береке тіледі. 
///Әңгімелесу барысында Томислав Николич Нұрсұлтан Назарбаевты Қазақстан Республикасының Тәуелсіздік күнімен құттықтады.
Қазақстан мен Сербияның көшбасшылары екі ел ынтымақтастығының өзекті мәселелерін талқылады.
Мемлекеттер басшылары биылғы қарашада Сербияның Премьер-министрі А.Вучичтің Қазақстанға екіжақты қарым-қатынасты нығайтуға арналған сапарының қорытындысына оң баға берді.
Телефон арқылы сөйлесуге Сербия жағы бастамашы болды.
///
	 

	Кездесу барысында А.Жұмағалиев Мемлекет басшысына Үкіметтің кеңейтілген отырысында берілген тапсырмаларды іске асыру барысы, сондай-ақ көлік инфрақұрылымдарын дамыту жөніндегі мемлекеттік бағдарламаның әзірленуі туралы баяндады.

	Нұрсұлтан Назарбаев еліміздің дамуы мен азаматтарымыз үшін қажетті барлық көлік инфрақұрылымдарын жетілдіру мақсатында бағдарламаны әзірлеу кезінде кешенді көзқарастардың қажеттігіне назар аударды.

	А.Жұмағалиев жалпы қолданыстағы автомобиль жолдарының жай-күйі мен оларға жөндеу жұмыстарын жүргізу жоспарлары, «Батыс Еуропа – Батыс Қытай» автомагистралінің құрылыс барысы, Орталық – Оңтүстік, Орталық – Батыс және Орталық – Шығыс бағыттары бойынша автожолдарды дамыту жайында әңгімелеп берді.

	Әзірленіп жатқан бағдарламаға сәйкес, 2020 жылға дейін 30 мың шақырым автожолдарға жөндеу жұмыстарын жүргізу, 260 сервис нысанын, қалаларда 10 автовокзал, аудан орталықтарында 50 автостанса және ауылдарда жолаушыларға қызмет көрсететін 216 қосын салу, сондай-ақ барлық теміржол вокзалдарына күрделі жөндеу жұмыстарын жүргізіп, әуежайларды қайта жөндеуден өткізу жоспарлануда.

	Кездесу қорытындысында Мемлекет басшысы көлік логистикасының тиімділігін одан әрі арттыру және көлік инфрақұрылымдарын жақсарту жөнінде шаралар қабылдауды тапсырды, сондай-ақ қаралған өзге де мәселелер бойынша бірқатар нақты тапсырмалар берді. 

/// 
Қазақстан Президентінің төрағалығымен 16 ақпанда Алматы қаласын дамыту және 2017 жылы 28-ші Дүниежүзілік қысқы Универсиаданы өткізуге дайындық жөнінде кеңес өтеді.
Сонымен қатар, Мемлекет басшысы қаладағы бірқатар әлеуметтік нысандарға барады деп жоспарланып отыр. 
///Кездесуде тараптар әлемдегі қалыптасқан жағдайға байланысты сауда-экономикалық ынтымақтастықты дамытуға қатысты пікір алмасты, сондай-ақ 2020 жылы Астанада өтетін Дүниежүзілік сауда ұйымының ХІІ Министрлер конференциясына дайындық барысын талқылады.   
– Сізбен Астанада қайта жүздескеніме қуаныштымын. Қазақстан Дүниежүзілік сауда ұйымына мүше болар кезде елімізге үлкен қолдау көрсеткеніңізді білеміз. Бүгінде біздің ел ұйымның белсенді мүшесі саналады. 2020 жылы Астанада конференция өткізу жөнінде шешім қабылданды. Біз осы шараны тиісті деңгейде өткізу үшін күш жұмылдырамыз, – деді Қазақстан Президенті.
Нұрсұлтан Назарбаев Дүниежүзілік сауда ұйымының елдер арасындағы сауда-экономикалық қарым-қатынастарды нығайтуды және кеңейтуді көздейтін басты қағидаттарын Қазақстанның толық қолдайтынын атап өтті.
Роберту Азеведу Нұрсұлтан Назарбаевқа қонақжайлық танытқаны және Қазақстан мен Дүниежүзілік сауда ұйымының алдағы ынтымақтастығына арналған мәселелерді талқылауға мүмкіндік бергені үшін алғыс білдірді.
– Женевадағы соңғы кездесуімізден кейін Қазақстан мен Дүниежүзілік сауда ұйымы арасындағы ынтымақтастықтың тереңдегенін нық сенніммен айта аламыз. Сіздің еліңіз көп жақты сауда жүйесін дамыту қағидаттарын әрдайым берік ұстанып келеді. Біз Қазақстанның 2020 жылы Министрлер конференциясын өткізуге келісім бергеніне қуаныштымыз. Бұл бүгінгі әлемде болып жатқан оқиғаларға байланысты ерекше маңызға ие болып отыр, – деді Дүниежүзілік сауда ұйымының бас директоры.
Сондай-ақ, Р.Азеведу  жетекші державалар арасындағы сауда-экономика мәселелеріне қатысты шиеленістің басқа елдерге тигізетін салдарына тоқталды. 

///Елбасы астананың Сарыарқа ауданында орналасқан жаңа мешітке барды.
Бұған дейін қаланың 380 мыңнан астам тұрғыны бар осы аймағында жаңа мешіт салу туралы ұсыныс айтылған болатын. Нұрсұлтан Назарбаев бұл бастаманы қолдады.
Мешіт жеке инвесторлардың қаржысына тұрғызылды. Ғимарат классикалық ислам стилінде салынып, сырты және іші ұлттық ою-өрнекпен безендірілген.
Мешіттің ауданы 2000 шаршы метрден асады.  
 
Қазақстан Республикасының Тұңғыш Президенті – Елбасының Баспасөз қызметі



///Қазақстан Президенті Стамбул қаласына келді.  Мемлекет басшысы сапар барысында Ислам ынтымақтастығы ұйымының ХІІІ саммитіне қатысады. Бұдан бөлек, Түркия Президенті Р.Ердоғанмен,  түрік холдингтері мен компанияларының басшыларымен, сондай-ақ саммит аясында делегация жетекшілерімен кездесу өткізу жоспарланған. 
///Қазақстан Республикасының Президенті лауазымына кірісуіне орай, Қасым-Жомарт Тоқаевтың атына құттықтау жеделхаттары мен хаттар келіп түсуде.
Испания Королі Фелипе өзінің жеделхатында Қасым-Жомарт Тоқаевқа шынайы құттықтауын жеткізіп, Испанияның Қазақстанмен арадағы жан-жақты ынтымақтастықты нығайтуға және екі жақты байланыстарды тереңдетуге ниетті екенін атап өткен.
Сауд Арабиясының Королі Салман бен Әбдел Әзиз Әл Сауд Қасым-Жомарт Тоқаевтың Қазақстан Республикасының Президенті лауазымына кірісуімен құттықтап, достас Қазақстан халқына бақ-береке тіледі. Сондай-ақ Қазақстанның өсіп-өркендей беруіне ниеттестік білдірді.
Түркия Республикасының Президенті Режеп Тайип Ердоған жеке өзінің және барша Түркия халқының атынан Қасым-Жомарт Тоқаевты Қазақстан Республикасының Президенті лауазымына кірісуімен құттықтады.
«Сіз Президенттік мандатыңыздың кезінде достас әрі бауырлас екі халық арасындағы қол жеткізілген табысты қарым-қатынастар сақталып, одан әрі тереңдей түсетініне кәміл сенемін», – деп атап өткен Режеп Тайип Ердоған.
АҚШ-тың Мемлекеттік хатшысы Майкл Помпео өзінің құттықтау жеделхатында Қазақстанның осындай тарихи сәтте дамудың конституциялық қағидаттарын қатаң сақтайтынын тағы да дәлелдегенін атап өткен.
«Америка Құрама Штаттары Қазақстанмен серіктестікті нығайтуды көздейді және әрдайым елдеріңіздің егемендігінің, тәуелсіздігі мен шекаралық тұтастығының сақталуын қолдайды. Қазақстанның қауіпсіздігін Сізбен бірлесе қамтамасыз етіп, өркендету үшін белсенді жұмыс атқаруды асыға күтеміз», – делінген жеделхатта.
Беларусь Республикасының Президенті Александр Лукашенко екі елдің жан-жақты табысты ынтымақтастығы алдағы уақытта да стратегиялық серіктестік пен сенім негізінде дами беретініне сенім білдірді.
«Белорусьте Сізді Қазақстан халқының зор құрметіне ие болған дана мемлекет қайраткері ретінде біледі», – деді Александр Лукашенко.
Жапония Үкіметі мен халқының атынан Премьер-Министр Синдзо Абэ де құттықтау хатын жолдады. Ол өзінің хатында Қазақстан мен Жапония арасындағы өзара ықпалдастықтың маңыздылығын айтып, Қазақстан Республикасының өңірлік және халықаралық мәселелердегі стратегиялық рөліне тоқталған.
«Қазақстанмен бірлесіп, 2004 жылы Сіз бастамашылық еткен «Орталық Азия + Жапония» диалогы аясында өңірлік ынтымақтастықты дамыту жұмыстарын жалғастыруға ниеттіміз», – делінген жеделхатта.
Корея Республикасының Президенті Мун Чже Ин өз құттықтауында Қазақстан Кореяның Орталық Азиядағы ең ірі сауда-инвестициялық серіктесі екеніне тоқталып, Қазақстан Республикасымен жан-жақты ынтымақтастық орнату бүкіл Еуразия аумағындағы орнықты дамудың негізі саналатынын айтқан.
Сонымен қатар, өзінің құттықтауын Финляндия Республикасының Президенті Саули Ниинистё де жолдаған.
«Финляндия мен Қазақстанды табысты қарым-қатынастар байланыстырады. Мұнда сауда және экономика саласындағы белсенді серіктестік маңызды рөл атқарып отыр. Біз екі жақты және халықаралық күн тәртібіндегі кең ауқымды мәселелер бойынша ынтымақтастықты одан әрі нығайта түсуге әзірміз», – делінген жеделхатта.
Моңғолия Президенті Халтмаагийн Баттулга өзінің құттықтау хатында Қазақстан мен Моңғолияның өзара ықпалдастығының деңгейі жоғары екенін атап өтіп, халықтарымыз арасындағы достық байланыстарды одан әрі кеңейтуге және дамытуға ниетті екенін жеткізген.
Ауғанстан Ислам Республикасының Президенті Мұхаммед Ашраф Ғани өзінің құттықтауында Қазақстан Президентіне жүктелген аса жауапты миссияның маңыздылығын және екі жақты қарым-қатынасты дамыту үшін әлеуеттің зор екенін атап өткен.
Біріккен Араб Әмірліктерінің Президенті Халифа бен Заид Әл Нахаян, Вице-президент, Біріккен Араб Әмірліктерінің Премьер-Министрі, Дубайдың билеушісі Мұхаммед бен Рашид Әл Мактум, Сауд Арабиясы Корольдігі Министрлер кеңесі төрағасының орынбасары, қорғаныс министрі, тақ мұрагері Мұхаммед бен Салман бен Абдуләзиз Әл Сауд, Абу Дабидың тақ мұрагері, Біріккен Араб Әмірліктерінің Қарулы Күштері Жоғарғы Бас қолбасшысының орынбасары Мұхаммед бен Заид Әл Нахаян өздерінің құттықтау хаттарында екіжақты қатынастардың одан әрі дами түсетініне үміт артатынын айтып, Қасым-Жомарт Тоқаевтың қызметіне табыс және достас Қазақстан халқына бақ-береке тілеген.
Ауғанстан Ислам Республикасының атқарушы билігінің басшысы Абдулла Абдулла өзінің құттықтау хатында Мемлекет басшысына жылы лебізін білдіре отырып, Ауғанстан Үкіметі өзара ынтымақтастықты қолдайтынын және оны барлық салада нығайтуға атсалысатынын айтқан.
Ауғанстан Ислам Республикасының жоғарғы палатасының спикері Фазел Хади Муслимяр өзінің жеделхатында Мемлекет басшысының жауапты қызметіне табыс тілеп, Қазақстан мен Ауғанстан арасындағы қатынастардың одан әрі нығая түсетініне сенім білдірді.
Мемлекет басшысының атына өзінің құттықтау хатын Еуразиялық экономикалық комиссия алқасының төрағасы Тигран Саркисян да жолдады.
«Сіздің мемлекет пен халыққа қызмет ету ісіндегі жоғары біліктілігіңіз, мол тәжірибеңіз, халықаралық аренадағы беделіңіз, Қазақстанның Тұңғыш Президенті – Елбасы Нұрсұлтан Назарбаевтың білдірген сенімі Сізге Қазақстанның экономикасы мен мемлекеттілігін одан әрі дамытып, нығайту міндетін жүзеге асыруға мүмкіндік береді. Сіздің жоғары лауазымдағы қызметіңіз Еуразиялық экономикалық одақтағы интеграциялық үдерістердің одан әрі жан-жақты дамуына септігін тигізеді, – делінген жеделхатта.
Экономикалық ынтымақтастық және даму ұйымының бас хатшысы Анхель Гурриа өзінің құттықтау хатында Қазақстан үшін дамудың маңызды кезеңіндегі Президент лауазымында Қасым-Жомарт Тоқаевтың табысқа жетуіне тілектестік білдірген.
«Өткен он жылда Сіздің еліңіз таң қаларлық жетістіктерге қол жеткізді. Экономикалық ынтымақтастық және даму ұйымы экономикалық реформаларды одан әрі жүзеге асырып, әлеуметтік дамуға қол жеткізуді жүзеге асыру ісінде Қазақстанға қолдау көрсететінін нық сеніммен айтқым келеді», – деді А.Гурриа.
///«Ақорда» резиденциясында Қазақстан Президенті Қасым-Жомарт Тоқаевтың «С5+1» форматындағы жоғары деңгейдегі кездесуге қатысу үшін Нұр-Сұлтанға келген Қырғыз Республикасы Сыртқы істер министрі – Чингиз Айдарбековпен, Тәжікстан Республикасы Сыртқы істер министрі – Сироджиддин Мухриддинмен, Түрікменстан Сыртқы істер министрі – Рашид Мередовпен, Өзбекстан Республикасы Сыртқы істер министрі – Абдулазиз Камиловпен кездесуі өтті. 
Мемлекет басшысы дипломаттарды АҚШ-пен өңірлік ынтымақтастықты және қатынастарды нығайтудың тиімді тетігі саналатын «С5+1» форматындағы кезекті кездесудің табысты аяқталуымен құттықтады.
Қасым-Жомарт Тоқаев Орталық Азия елдері арасындағы интеграциялық үдерістерді одан әрі дамытудың маңыздылығын атап өтті.
– Көпғасырлық ортақ тарихымыз, тату көршілестігіміз, мәдени және діни бауырластығымыз мемлекеттерімізді жақындастыратын негізгі діңгек болған және әрқашан солай бола береді. Қазақстанның Тұңғыш Президенті – Елбасы Нұрсұлтан Назарбаевтың күш-жігерінің арқасында Орталық Азиядағы ынтымақтастық сыртқы саясатымызда әрдайым басымдыққа ие болды, – деді Мемлекет басшысы.
Қасым-Жомарт Тоқаев өңір ішіндегі сауда-саттық, инвестициялық, көлік және мәдени-гуманитарлық байланыстарды дамыту мәселелеріне арнайы тоқталды.
Мемлекет басшысы 2018 жылы наурыз айында Қазақстанның елордасында өткен Орталық Азия мемлекеттері басшыларының алғашқы Консультативтік кездесуінде қол жеткізген уағдаластықтарды жүзеге асырудың маңызды екенін атап көрсетті.
– Бұл оқиғалар елдеріміздің арасындағы қарым-қатынастардың жаңа кезеңіне жол ашты десек, асыра айтқандық емес. Өңір ішіндегі сауда-саттық деңгейінің айтарлықтай артуы соның айқын дәлелі болып табылады, – деді Қазақстан Президенті.



///Мемлекет басшысы Қазақстан Республикасы судьяларының VIII съезі делегаттарының алдында құттықтау сөз сөйледі. Бейне конференция режимінде өткен жиынға еліміздің бүкіл өңірлерінің судьялары, сондай-ақ, шетелдік сарапшылар қатысты.
Президент сөйлеген сөзінде сот төрелігінің әділ және заңды жүзеге асырылуына мемлекет те, бүкіл қоғам да мүдделі екенін атап өтті.
Қасым-Жомарт Тоқаев қазіргі пандемия кезінде еліміздің сот жүйесі күрделі сынақтан өткеніне тоқталды. Оның айтуынша, карантинге қарамастан азаматтардың құқықтары мен бостандығын қамтамасыз ету мәселесі күн тәртібінен түскен жоқ. Ақпараттық технологияның арқасында сот процесін қашықтан жүргізу форматына жедел көшірдік. Бұл ұтымды әрі оңтайлы шара болды.
Сонымен қатар Мемлекет басшысы құқық қорғау органдары мен соттардың жұмысындағы бірқатар кемшіліктерге назар аударды. Әсіресе, бұл олқылықтар пандемия кезінде анық байқалды.
Қасым-Жомарт Тоқаев Қазақстан халқына арнаған биылғы Жолдауында құқық қорғау және сот жүйесін реформалауға баса мән берілгенін еске салды. Оның пікірінше, сот жүйесіндегі үдерістерге, ең алдымен, азамат, кәсіпкер, инвестор мүддесі тұрғысынан қарау керек.
Мемлекет басшысы сот жүйесін реформалау саласында айтарлықтай ілгерілеу болу үшін судьялардың кәсібилігіне, сот төрелігі мен сот ісін басқарудың сапасына негізделген түбегейлі жаңа тәсілдерге бет бұру керек деп санайды.
Қасым-Жомарт Тоқаев өз сөзінде алға қойған мақсаттарға қол жеткізуге мүмкіндік беретін бірқатар басымдықтарды айқындады.
Қазақстан Президенті адам құқықтары мен заң үстемдігін қамтамасыз етуді  бірінші міндет ретінде атап көрсетті.
– Судьялар корпусы өздерінің күнделікті жұмысында осы ұстанымдар мен құндылықтарды басшылыққа алуға тиіс. Судьяларымыз адам құқықтарының мүлтіксіз сақталуын басты назарда ұстауы керек. Еліміздің судьялары кәсіби біліктіліктерін ұдайы арттырып, жұмыс тәсілдерін жетілдіріп, қалыптасқан ойлау жүйесін өзгертіп отыруы қажет. Бұл үшін сот саласындағы өзекті халықаралық үдерістерді ескеріп, судьялардың халықаралық қауымдастығымен тығыз байланыс орнату маңызды, – деді Президент.
Сот жүйесінің тәуелсіздігі – екінші маңызды басымдық. Қасым-Жомарт Тоқаевтың айтуынша, әділ сот төрелігі және азаматтардың сот билігіне деген сенімін арттыру міндетті шарт болу керек.
– Отандық және халықаралық сарапшылар судьялардың әлі де болса, соттар мен сот алқаларының төрағаларына тәуелді деп санайды. Бұл – тиімсіз тәжірибе. Бұдан құтылу қажет. Судьялардың құқық қорғау органдарына тәуелділігі – түйткілді мәселе. Судьялардың тәуелсіздігіне қатысты ешкімде күмән болмауға тиіс. Азаматтар, кәсіпкерлер және инвесторлар қазақстандық судьялардың бейтарап әрі әділ шешім шығаратынына сенімді болуы тиіс, – деді Мемлекет басшысы.
Сонымен қатар Президент судьяларға БАҚ және әлеуметтік желілер тарапынан қысым жасалатын жағдайлардың да кездесетініне назар аударды.
– Тергеу әлі жалғасып жататын, істің сотқа берілмеген кездері болады. Ал кейбір журналистер мен блогерлер жағдайды ушықтырып, сот шешімін алдын ала болжай бастайды. БАҚ-тың жариялылығы, ашықтығы сотқа қысым жасау құралы ретінде мүлде пайдаланылмауы тиіс. Әділдік сот залында және сот процесінің қорытындысы бойынша ғана орнауы керек, – деді Қасым-Жомарт Тоқаев.
Мемлекет басшысы кәсіби судьялар корпусы барша сот реформаларының шешуші факторы екенін атап өтті. Президент соңғы жылдары судья лауазымына үміткерлерге қойылатын талаптардың күшейгенін, іріктеудің заманауи құралдары енгізілгенін айтты. Бұл мықты заңгерлерге, белгілі ғалымдар мен кәсіби құқықтанушыларға сот жұмысындағы тәжірибесі болмаса да, судья болуға мүмкіндік береді. Қасым-Жомарт Тоқаев осы міндетті жүзеге асыруда Жоғарғы сот төрағасы Жақып Асановтың зор еңбек сіңіргеніне тоқталды.
– Судьялардың беделі мінсіз, ал кандидаттарды іріктеу үдерісі айқын және ашық болуы тиіс. Дамыған елдердің басым бөлігінде судьяларға қойылатын талаптардың жоғары болатыны соншалық, өткен өміріндегі болмашы бір теріс әрекеті лауазымға тағайындалмауына себеп болуы мүмкін. Мұндай тәжірибені Қазақстанда да қолданған жөн деп санаймын, – деді Президент. 
Мемлекет басшысы сот үдерістерін оңтайландыру және дау-дамайларды шешу барысында бітімгершілік тетіктерін енгізу мәселесіне де назар аударды. Осы мәселенің маңызы сот үдерісінде бюрократияның алдын алуға мүмкіндік береді. Бұл ретте, сот ісіндегі рәсімдерді шектен тыс регламенттеу процесстердің ұзаққа созылуына алып келеді және қоғам тарапынан әділ сынға ұшырайды. Сондықтан Қасым-Жомарт Тоқаевтың айтуынша, сот ісін оңтайландырып, керексіз рәсімдер мен регламенттерді алып тастау қажет.
– Сот процесі түсінікті және ыңғайлы болуы тиіс. Азаматтар рәсімдердегі түрлі айла-шарғыларды шешуге міндетті емес, – деді Президент.
Мемлекет басшысы сөзін қорытындылай келе, аталған барша міндеттерді тиімді шешу арқылы сот жүйесіндегі оң өзгерістерге қол жеткізуге болатынын және азаматтардың сотқа деген сенімі арта түсетінін атап өтті.
 
 













///
	 

	Сапар барысында Қазақстан Президентінің Нидерланд Королімен және Премьер-Министрімен кездесулері, сондай-ақ оның Гаага қаласында өтетін Ядролық қауіпсіздік жөніндегі үшінші жаһандық саммит жұмысына қатысуы жоспарланған.
///Кездесу барысында Қазақстан мен Еуропалық одақ арасындағы саяси және сауда-экономикалық байланысты нығайту перспективалары қарастырылды.
Тараптар еліміз бен ЕО арасындағы кеңейтілген серіктестік пен ынтымақтастық туралы келісімнің маңыздылығын атап өтіп, қарым-қатынастың одан әрі қарқынды дами беретініне сенім білдірді.

///Кездесу барысында Мемлекет Басшысы Қауіпсіздік кеңесінің ұлттық қауіпсіздікті, заңдылық пен құқықтық тәртіпті қамтамасыз ету, сондай-ақ еліміздің қорғаныс қабілетін нығайту саласындағы мемлекеттік саясатты үйлестіруді жүзеге асыратын арнайы орган екенін атап өтті.
– Қауіпсіздік кеңесі туралы жаңа заң Кеңестің өкілеттігін мейлінше кеңейтеді. Осыған байланысты нормативтік құқықтық базаны, соның ішінде құқық қорғау және арнайы қызмет органдарының жұмысын реттейтін құжаттарды егжей-тегжейлі зерттеу қажет, – деді Қазақстан Президенті.
Ғ.Байжанов Нұрсұлтан Назарбаевқа Қауіпсіздік кеңесінің кезекті отырысын өткізуге дайындық барысы жөнінде мәлімдеді.
Кездесу соңында Мемлекет басшысы Қауіпсіздік кеңесінің алдағы жұмыстары жөнінде бірқатар нақты тапсырма берді. 

///Мемлекет басшысы Қазақстан халқының және жеке өзінің атынан Мысыр астанасы Каир қаласында болған лаңкестік әрекеттердің салдарынан қаза тапқандардың отбасылары мен жақындарына көңіл айтып, зардап шеккендердің тез сауығып кетуіне тілектестік білдірді.
«Қазақстан Мысырмен бірлесіп, елдеріміздің бейбіт өмірін қамтамасыз ету мақсатында қазіргі заман қауіп-қатерлеріне қарсы күресте ынтымақтастықты жалғастыруға әрқашан дайын екенін атап өтемін», - деп жазды Қасым-Жомарт Тоқаев. 
///Шараға Армения, Әзербайжан, Беларусь, Қырғызстан, Молдова, Ресей, Тәжікстан, Түрікменстан, Өзбекстан елдерінің көшбасшылары қатысты.
Жиын барысында Тәуелсіз Мемлекеттер Достастығы шеңберінде көпқырлы өзара іс-қимыл жөнінде пікір алмасты. Сондай-ақ 2020 жылғы ТМД-ға төрағалық ету және ТМД Атқару комитетінің төрағасы туралы мәселелер қаралды.
Мемлекет басшысы өз сөзінде Тәуелсіз Мемлекеттер Достастығы ұйымын одан әрі дамытуға қатысты өзінің кешенді ұсыныстарын айтты.
Президенттің пікірінше, ТМД – достастық елдері арасында саяси, экономикалық және гуманитарлық байланыстарды сақтап, нығайтуға зор ықпал еткен беделді халықаралық ұйым.
Қасым-Жомарт Тоқаев дүниежүзінде шиеленістер мен белгісіздіктің дәуірі туып, сенімсіздік дағдарысының кесірінен халықаралық қатынастардың архитектурасы шатқаяқтап, әлемдік экономиканың тұрақсыздығынан дамушы елдерден қаржы «қашып» жатқанын атап айтты. Мемлекет басшысының ойынша, осының салдарынан аймақтық интеграцияға көзқарас өзгеріп, бұған дейін мызғымастай көрінген қарым-қатынастар моделі әртүрлі сынақтардан өтуде.
– Біздің ұйымға өзгермелі өмірге ыңғайлана отырып, аса күрделі де қажетті бейімделу процесінен өту керек. Нұрсұлтан Әбішұлы Назарбаевтың бастамасымен ТМД-ны құрылымдық жаңғырту процесіне кірістік. 2017 жылы ұйымның одан әрі даму Тұжырымдамасы мен экономикалық даму Стратегиясын өзектендіру жұмыстары басталды. Мен осы жұмыстарды жалғастыруға ниеттімін,– деді Президент.
Мемлекет басшысы ТМД-ның негізгі міндеттерінің бірі сауда-экономикалық ынтымақтастықты дамыту деп санайды.
– ТМД-да 2011 жылы құрылған еркін сауда аймағы біздің мемлекеттер арасындағы тауар айналымын жақсартуға жағдай жасады. Сонымен қатар сауда ынтымақтастығын одан әрі кеңейту үшін қазіргі кедергілерді азайту жөніндегі жұмыстарды жалғастыру керек. Ұйым шеңберінде экономикалық өзара іс-қимылдарға тың серпін беру үшін қосымша өсу мүмкіндіктерін қарастыру қажет,– деп топшылайды Қасым-Жомарт Тоқаев.
Президент бірлесіп атқаратын бірқатар перспективалы бағыттарды атады. Олар: цифрлы технологиялар, электронды сауда, еркін қызмет көрсету және туризм.
– Цифрлы технологиялардың қарқынды дамуы мемлекеттердің тыныс-тіршілігін өзгертті. ТМД елдерінің барлығында экономиканы цифрландыру жұмыстары жүріп жатыр. Бірлескен жұмыстың нәтижесін көру үшін ұйым шеңберінде білім мен тәжірибе алмасып, күш біріктіру маңызды. Осы орайда, ТМД аумағында заманауи технологиялар жөнінде тұрақты негізде арнайы форумдар ұйымдастыруды ұсынамын,– деді Мемлекет басшысы.
Қасым-Жомарт Тоқаев 2018 жылы әлемдегі электронды сауда көлемі жеке тауар айналымының 11,5% құрап, 1,8 триллион долларға жеткенін айтты. Сарапшылардың болжамынша, 5 жылдан кейін бұл көрсеткіш 2,8 триллион долларға жетеді. Президент ұйым шеңберінде электронды сауданы дамытуға ықпал ететін нормативтік құжат әзірлеуді ұсынды. Қазір Достастық елдерінің жалпы әлемдік саудадағы үлесі 1%.
Мемлекет басшысы туризм саласындағы өзара іс-қимылдың болашағы зор екеніне тоқталды. Қасым-Жомарт Тоқаевтың айтуынша, аталған сала әлемнің көптеген мемлекеттеріне пайда әкеліп отыр.
– Достастық елдерінің әрқайсысына тән демалыс орындары, табиғи және тарихи нысандары бар. Олар әлемнің тартымды туристік бағыттарын толықтыра алады,– деді Президент.
Түрлі визалық және миграциялық ережелер туралы айтқан Мемлекет басшысы ТМД территориясында Шенген келісімі секілді «Достастық Визасы» деген шартты атаумен бірыңғай жүйе енгізу мәселесін қарастыруды ұсынды. 
Қасым-Жомарт Тоқаев бұл бастама туристер санын күрт арттыратынын, алайда, аталған мәселені сарапшылардың жан-жақты зерттеуі қажет екенін айтты.
Президент ұйым аясында 2020 жылды Жеңістің 75 жылдығына арналуының символдық мәні бар деді.
– Сол сұрапыл жылдарда біздің халқымыз, оның ішінде қазақстандықтар да бар, басқыншылар төндірген қатерге жұдырықтай жұмылып қарсы тұрды. Майдан даласында қаза болған батырларға, ардагерлер мен тыл еңбеккерлеріне құрмет көрсету біздің ортақ парызымыз. Біз, қазақстандықтар, Екінші дүниежүзілік соғыстың тарихының бұрмалауына түбегейлі қарсымыз,– деді Мемлекет басшысы.
Сөз соңында Қасым-Жомарт Тоқаев Қазақстанның ТМД аумағында терең әрі жүйелі ұжымдасуға дайын екенін мәлімдеді.
ТМД мемлекеттері басшылары Кеңесінің отырысынан кейін төмендегі құжаттарға қол қойылды:
1. Тәуелсіз Мемлекеттер Достастығы ұйымына мүше елдердің стратегиялық экономикалық ынтымақтастығы туралы Декларациясы;
2. Тәуелсіз Мемлекеттер Достастығы ұйымына мүше елдер басшыларының ұйымға мүше мемлекеттердің халқына және әлемдік қауымдастыққа 1941-1945 жж. Ұлы Отан соғысындағы совет халқының Жеңісіне 75 жыл толуына орай Үндеуі;
3. Тәуелсіз Мемлекеттер Достастығы ұйымына мүше елдердің бас бостандығынан айырудан басқа жаза түрлерін орындауды беру туралы Конвенциясы;
4. Тәуелсіз Мемлекеттер Достастығы ұйымына мүше елдердің 2020-2022 жылдар аралығында терроризммен және экстремизмнің өзге де зорлық-зомбылық түрлерімен күресте ынтымақтастығы туралы Бағдарламасы.








///Құрметті кәсіподақ ұйымдарының қызметкерлері, кәсіподақ қозғалысының ардагерлері!
 
Сіздерді Қазақстан Республикасының Кәсіподақтар күнімен құттықтаймын!
Қазіргі кәсіподақтардың қозғалыстары еңбеккерлердің жұмыс орнындағы құқықтары мен еңбек қауіпсіздігінің сақталуын, лайықты еңбекақы мен әлеуметтік кепілдіктер алуын қамтамасыз етеді.
Кәсіподақ ұйымының жетекшілері мен жұмысшылары, қозғалыс белсенділері өздерінің уақыттары мен күш-жігерін еңбек адамының құқығының сақталуына жұмсап жүрген қайраткерлер.
Сіздердің белсенді өмірлік ұстанымдарыңыз бен ұйымдастырушылық қабілеттеріңіз, шығармашылық күш-қуаттарыңыз отандастарыңыздың өмір сапасын арттыруға бағытталған.
Біздің еліміздің кәсіподақтары еңбеккерлерге лайықты құрмет көрсетілетін жалпыға ортақ еңбек қоғамын құруға ықпал етуде.
Сіздерге қазақстандықтардың әлеуметтік-экономикалық құқықтарын қорғау қызметінде жаңа жетістіктер тілеймін.
Кәсіподақтардың әділдік, бірлік және ынтымақтастық қағидаттарына негізделген даңқты дәстүрі беки берсін!
///Жеделхатта Ұлыбритания Парламенті маңындағы террорлық акт салдарынан бейбіт тұрғындардың қаза болғаны туралы хабарды Қазақстан Президенті зор күйзеліспен қабылдағаны айтылған.
«Бұл қастандық әрекетті бүкіл өркениетті әлемге қарсы бағытталған террорлық акт деп санаймыз. Біріккен Корольдіктің халқы мен үкіметіне, сондай-ақ зардап шеккендердің туыстары мен жақындарына қайғыларына ортақтасып, көңіл айтамын», – делінген жеделхатта.
Сонымен қатар, жеделхатта Қазақстан терроризмнің кез келген түрін қатаң айыптайтыны, халықаралық қоғамдастықты зұлымдықпен күресу үшін күш жұмылдыруға шақыратыны жөнінде атап өтілген.
///Қасым-Жомарт Тоқаевқа аймақтың әлеуметтік-экономикалық дамуының биылғы 7 айдағы көрсеткіштері туралы мәлімет берілді.
Сондай-ақ, облыс әкімі Мемлекет басшысына өңірде жаңа жұмыс орындарының ашылуы, инвестициялық және индустриялық жобалардың, «Нұрлы Ертіс» бағдарламасының жүзеге асырылуы туралы баяндады.
Кездесу соңында Қасым-Жомарт Тоқаев аймақтағы суармалы жерлердің аумағын ұлғайту, халықтың тұрмыс сапасын арттыру бойынша бірқатар нақты тапсырма берді. 

/// 
Ұлы Отан соғысындағы Жеңістің 70 жылдығын мерекелеуге дайындық мәселелеріне арналған кездесуге «Ардагерлер ұйымы» Орталық кеңесінің төрағасы Ө.Озғанбаев, Қорғаныс министрінің бірінші орынбасары – ҚР Қарулы Күштері Бас штабының бастығы С.Жасұзақов, Денсаулық сақтау және әлеуметтік даму вице-министрі Д. Арғандықов қатысты.
Мемлекеттік хатшы соғыс майданына 1 млн. 800 мыңға жуық қазақстандықтың қатысқанын атап өтті. Жауынгерлік ерлігі үшін жүз мыңдаған қазақстандық орден-медальдармен марапатталды, 500-дей адам Кеңес Одағының батыры атанды, 110 қазақстандық үш дәрежелі Даңқ орденімен наградталды. 630 мың адам ұрыста қаза тапты, жарақаттар мен аурудан қайтыс болды, хабар-ошарсыз кетті және тұтқыннан оралмады.
Г.Әбдіқалықова 2015 жылғы 1 наурыздағы жағдай бойынша Қазақстанда 4776 соғыс ардагері және 192 980 тыл еңбеккері бар екеніне тоқталды. Сондай-ақ Мемлекет басшысының «ардагерлер қаһармандықтың, ынтымақтың, бірліктің үлгісін көрсетті, сондықтан бүгінгі күн көптеген ұрпақ үшін ақиқат салтанат құрған күн болып саналады» деген сөзі өзекті екенін атап өтті.  
Кездесуге қатысушылар ҚР Мемлекеттік хатшыны Жеңістің мерейлі күнін мерекелеуге дайындықтың барысынан хабардар етті.
Қазақстанның «Ардагерлері ұйымы» Орталық кеңесінің төрағасы Ө.Озғанбаев кездесуге қатысушыларды алдағы кезеңге жоспарланған іс-шаралармен таныстырды.
Мемлекеттік органдар өкілдері соғыс ардагерлері мен тыл еңбеккерлеріне әлеуметтік, материалдық және медициналық көмек көрсету жұмыстарының барысы туралы баяндады.
Кездесу соңында Мемлекеттік хатшы Жеңістің 70 жылдығына орай өтетін салтанатты шаралар адамзат тарихындағы ең сұрапыл соғыстағы біздің аталарымыз бен әкелеріміздің ғасырлар бойы өшпейтін қасиетті ерлігіне тағзым ету екенін, бұл қазақстандық патриотизмнің дамуына қуатты әрі терең серпін беретінін атап өтті.
Мемлекеттік хатшы кездесу қорытындысында мемлекеттік органдарға Ұлы Жеңістің 70 жылдығын мерекелеуге дайындық мәселелері жөнінде бірқатар тапсырма берді. 
///
	 

	Мемлекет басшыларының сөйлесуі француз тарапының бастамасымен болды. Әңгімелесу барысында Қазақстан-Франция қарым-қатынастарының жай-күйі мен келешегі, сондай-ақ халықаралық саясаттың өзекті мәселелері талқыланды.

	Қазақстан-Франция қарым-қатынастарын одан әрі тереңдету мақсатында жоғары деңгейдегі өзара сапарларды ұйымдастыру туралы уағдаластыққа қол жеткізілді. 
///Қазақстан Президенті журналистер мен ресми делегациялар мүшелерінің алдында сөйлеген сөзінде Түрікменстан Президентіне дәстүрлі қонақжайлық көрсеткені үшін ризашылық білдіріп, саммиттің жоғары деңгейде ұйымдастырылғанын атап өтті.
– Бұл кездесуіміздің әлемнің барша мұсылман қауымы үшін қасиетті Құрбан айт мерекесінен кейін өткізілуінің символдық мәні зор. Осы мүмкіндікті пайдалана отырып, бауырлас халықтарға бақ-береке, бейбіт өмір, амандық тілеймін, – деді Нұрсұлтан Назарбаев.
Мемлекет басшысы Арал дағдарысы адамзат тарихындағы ең ірі экологиялық апаттардың бірі болып саналатынын атап өтіп, 50 жыл ішінде теңіздің аумағы 9 есе кеміп, су көлемі 30 есе азайғанын айтты.
– Жыл сайын Арал теңізінің кеуіп қалған ұлтанынан желмен бірге 80 миллион тонна улы тұз көтеріледі. Бұл тұз шаңды дауылмен Батыс Еуропадан Гималайдың шыңдарына дейін мыңдаған шақырымға таралып, адамдардың денсаулығына және елдеріміздің экологиялық жүйесіне зардабын тигізуде, – деді Мемлекет басшысы.
Нұрсұлтан Назарбаев Арал аймағының экологиялық жағдайын жақсартуға бағытталған Халықаралық Аралды қорғау қорының құрылтайшы мемлекеттерінің күш-жігерін қолдау үшін тараптардың осы проблемамен айналысатын дүниежүзілік қоғамдастыққа, Біріккен Ұлттар Ұйымына, барлық Қорлар мен банктерге жүгінгені жөн деп тапқанын атап өтті.  
– Біз өз тарапымыздан Қордың жұмысын жетілдіруге уағдаластық. Барлық мәселелерді, соның ішінде ескірген шешімдерді, сондай-ақ Қордың барлық басқарушы және атқарушы органдарының қызметін талдау мәселесін шағын құрамда ашық талқыладық, – деді Қазақстан Президенті.
Мемлекет басшысы су шығынын 50-60 пайызға қысқартып, өнімділікті 4-5 есе арттыратын тамшылатып суару сияқты заманауи технологияның және суаруға қолданылатын суды үнемді пайдаланудың маңыздылығын атап өтті.
– Заманауи ғылыми ұстанымдарға негізделген өте маңызды ұсыныстар болды. Мысалы, экологиялық жағдайды жақсартуға септігін тигізетін әрі ауыл шаруашылығында малға жем дайындаудың көзі бола алатын, сондай-ақ тұздың көтерілуін болдырмайтын, тұзға төзімді жасыл көшеттер отырғызу мәселесі айтылды, – деді Нұрсұлтан Назарбаев.
Қазақстан Президенті ұсыныстардың бәрі саммиттің коммюникесінде бекітілгеніне тоқталып, түрікмен тарапы барлық ұсыныстарды жинақтайтынын, ал атқарушы комитет алдағы іс-қимылдардың нақты жоспарын әзірлейтінін атап өтті.    
Жиын соңында Мемлекет басшысы тараптардың су шаруашылығы, өңірдің су-энергетикалық және экологиялық аспектілері жөніндегі ұстанымдарын жақындастыру мәселелерін егжей-тегжейлі талқылағанын атап өтіп, Қазақстан өткен келіссөздердің нәтижелерін жоғары бағалайтынын айтты.


///
	 

	Кездесуде сот төрелігін атқарудың қазіргі кезеңдегі жай-күйі, сондай-ақ соттардың қызметін одан әрі жетілдіру жөніндегі перспективалық міндеттер талқыланды.

	Нұрсұлтан Назарбаев судьялардың саны артқанын және олардың жұмысын жақсарту үшін барлық қажетті жағдайлар жасалғанын атап өтті. Осыған байланысты Мемлекет басшысы қазақстандық судьялардың қызметі алдағы уақытта сапалы жаңа деңгейге көтерілуі тиістігіне тоқталды.  

	Жоғарғы Сот төрағасы Мемлекет басшысының VI судьялар съезіндегі тапсырмаларының іске асырылу барысы, сот өндірісін жеңілдету, сот қызметінде төрешілдік рәсімдерді азайту жөнінде жүргізілген жұмыстар мен азаматтардың құқықтарын қорғауды күшейтуге, сот төрелігін атқару сапасын жақсартуға бағытталған шаралар туралы баяндады.

	Қ.Мәми сот төрелігін атқару үдерісіне араласудың алдын алу, сондай-ақ сот билігінің имиджін нығайтуға бағытталған өзге де мәселелерді қарастырған, сот билігінің тәуелсіздігі индексін көтеру жөніндегі Жоғарғы Сот әзірлеген іс шаралар жоспары туралы хабардар етті.  

	Бұдан бөлек, Жоғарғы Сот төрағасы сот төрелігіне қолжетімділікті арттыруды, істерді қараудың сотқа қатысушыларға ыңғайлы тәртібін, бітістіру үдерістерін кеңінен қолдану мен заманауи технологияларды пайдалануды қарастыратын Азаматтық іс-жүргізу кодексінің жаңа жобасына қатысты жұмыстардың барысы туралы баяндады.  

	Кездесу қорытындысында Мемлекет басшысы елдің сот жүйесін әрі қарай дамыту жөнінде бірқатар тапсырмалар берді.


/// 
Ұлттық академиялық кітапханада өткен Ассамблея Кеңесінің жұмысына ҚР Парламентінің депутаттары, орталық және жергілікті мемлекеттік органдардың, этномәдени бірлестіктердің, өңірлік ассамблеялар хатшылықтарының  басшылары, ғылыми және шығармашыл зиялы қауым, БАҚ өкілдері қатысты.
Отырыста Қазақстан халқы Ассамблеясы жылын өткізу, «Бейбітшілік пен келісімнің жол картасы» мега жобасын, «ҚХА – 20 ізгі іс» республикалық акциясын іске асыру барысы, Ассамблеяның ғылыми-сараптамалық кеңесі қызметінің қорытындылары, сондай-ақ ұйымдастыру мәселелері қаралды.
Ассамблея Кеңесі мүшелерінің және этномәдени бірлестіктердің  атқарған жұмыстарын атап өте келе, Мемлекеттік хатшы «Ассамблея жылы – Қазақстанның әрбір азаматына дейін жетудегі басты мақсатқа қол жеткізуге мүмкіндік беретінін» айтты.
Гүлшара Әбдіқалықова ҚХА жылы мен алдағы ҚХА ХХІІ сессиясының тағдыршешті мәнін атай отырып, бұл оқиғалар Нұрсұлтан Назарбаевтың қоғамдық келісім, бірлік және тұрақтылық саясатын орнықтырудың символы ретінде Қазақстан тарихына енетін айтты.
Мемлекеттік хатшы ҚХА Кеңесінің қорытындысы бойынша Қазақстан халқының ынтымағы мен бірлігін одан әрі нығайту жөнінде бірқатар нақты тапсырма берді. 
///Конференцияға АҚШ-тың Қазақстан Республикасындағы елшісі Д.Крол, Президент Әкімшілігі құрылымдық бөлімдерінің, мемлекеттік органдардың басшылары, дипломатиялық қызмет ардагерлері, халықаралық ұйымдар мен шетелдік дипломатиялық корпустың, қоғамдық ұйымдардың, ғылыми-зерттеу мекемелері мен оқу орындарының өкілдері қатысты.
Мемлекеттік хатшы басқосуға қатысушыларға арнаған сөзінде Қазақстан Президентінің сындарлы сыртқы саясаты мемлекеттігіміздің нығаюына, экономикалық әлеуетімізді арттыруға, еліміз үшін алдағы ондаған жылдарға межеленген қауіпсіздіктің жүйелі құрылымы мен кепілдігін қалыптастыруға қолайлы жағдай жасағанын айтты.
Гүлшара Әбдіқалықова өткен ширек ғасыр ішінде біздің ынтымақтастығымыз өзара сенімге, қолдауға және ұлттық мүдделерге құрметпен қарауға негізделген кемел стратегиялық серіктестік сипатындағы қарым-қатынас деңгейіне жеткенін атап өтті.
Мемлекеттік хатшы Қазақстан мен АҚШ-тың бірлесе отырып, халықаралық бейбітшілік пен жаһандық қауіпсіздікті нығайту ісіне зор үлес қосқанына тоқталды. «Болашақтың энергиясы» атты ЭКСПО-2017 көрмесі – жаһандық түйткілдерді шешу жолындағы жарасымды ынтымақтастық рухының жарқын көрінісі. Оған жаһандық орнықты даму үшін жаңа технологияларды дамытуға бірлесе ұмтылған әлемнің 115 елі қатысуда.
Конференция аясында халықаралық қауіпсіздік, бейбітшілікті сақтау, сауда-экономикалық және мәдени-гуманитарлық ынтымақтастық салаларындағы Қазақстан мен АҚШ-тың өзара іс-қимылына арналған үш панельді отырыс болып өтті.
///Қымбатты отандастар!
Сіздерді 1 мамыр – Қазақстан халқының бірлігі мерекесімен шын жүректен құттықтаймын!
Бұл күні біз баға жетпес байлығымызды – туған ел игілігі жолындағы ырысты ынтымағымызды дәріптейміз.
Біздің барлық жетістіктеріміз бен жеңістеріміздің мызғымас тұғыры – татулық пен тұтастық. Түрлі ұлт өкілдері бір шаңырақтың, бір тудың астынан табылып, бүгінгідей еңселі ел, іргелі мемлекет атандық.
Түсіністік пен тұрақтылық – әрбір азамат атсалысып, әркімнің үлес қосуын талап ететін қастерлі құндылық. Осынау ақиқатты қалтқысыз ұғыну Отанымыз – Қазақстан Республикасында ұдайы бейбітшілік пен берекенің салтанат құруына септігін тигізеді.
Қоғамымызда қазіргі кезде қолға алынып жатқан жүйелі жаңғыру үрдістері бірлігіміздің нығая түсуіне ықпал етіп, жаңа белестерді бағындыруымызға жол ашады деп сенемін.
Баршаңызға зор денсаулық, еңбектеріңізге табыс, әр шаңыраққа шаттық пен бақ-береке тілеймін!
///
	 

	Қазақстан Президенті өндірістік корпустарды аралап, дөңгелектер мен жол ауыстырушы өнімдер өндірісінің технологиялық үдерісімен танысты. Мемлекет басшысына сондай-ақ теміржол белтемірлері мен дөңгелек жұптарын, рельстік байланыстардың пластикалық элементтерін, темірбетонды діңгектер құрау өндірісін ұйымдастыру жөніндегі жобалардың жүзеге асырылу барысы туралы баяндалды.

	Мемлекет басшысы Павлодар вагон жасау кәсіпорнының жұмысын қамтамасыз ететін «Проммашкомлект» өнімдері сұранысқа ие екенін атап өтті.

	Соңында Нұрсұлтан Назарбаев Павлодар облысы дамыған энергетикалық саласы бар қуатты индустриялық өңір болып саналатынына назар аударды және өңір экономикасының монобағдарлылығын өзгертетін жаңа индустриялық нысандар салудың қажеттігін айтты.

	Сондай-ақ Қазақстан Президенті жаңа өндірістерге жастардың келуін атап өтті.

	- Мұнда жастар жаңа мамандық алады, жұмысқа орналасады, осының бәрі түпкі нәтижеде елдің және халықтың игілігі үшін жасалуда, - деді МЕмлекет басшысы.

	«Проммашкомплект» ЖШС 2012 жылы құрылған, теміржол жабдықтары мен құрамдауыштарының өндірісімен айналысады. Өндірістік қуаты жол ауыстырғыштың 1000, қосалқы жиынтықтың 2 000, крестовиндердің 1000, теміржол дөңгелегінің 48 200 данасын құрайды. 

///Талғат Советбекұлы Донақов Қазақстан Республикасы Президентінің Әкімшілігі Басшысының орынбасары болып тағайындалсын.
 
Қазақстан Республикасының
              Президенті                                                                                                  Н.Назарбаев
 
Астана, Ақорда, 2016 жылғы 13 қыркүйек
                 № 333
///Кездесу барысында тараптар Қазақстан мен БҰҰ арасындағы өзара іс-қимыл мәселелерін талқылады, сондай-ақ байланыстарды одан әрі дамыту перспективаларын қарастырды.
Бұдан бөлек, Нұрсұлтан Назарбаев пен Пан Ги Мун халықаралық күн тәртібіндегі өзекті мәселелер жөнінде пікір алмасты.
Мемлекет басшысы еліміз бен БҰҰ арасындағы ынтымақтастықтың жемісті екенін айтып, Қазақстан ұйымның жаһандық бастамалары мен жобаларын қолдайтынын жеткізді.
Пан Ги Мун елімізбен тиімді серіктестіктің одан әрі нығайып, дами беретініне сенім білдірді.
///Конференцияға АҚШ-тың Қазақстан Республикасындағы елшісі Д.Крол, Президент Әкімшілігі құрылымдық бөлімдерінің, мемлекеттік органдардың басшылары, дипломатиялық қызмет ардагерлері, халықаралық ұйымдар мен шетелдік дипломатиялық корпустың, қоғамдық ұйымдардың, ғылыми-зерттеу мекемелері мен оқу орындарының өкілдері қатысты.
Мемлекеттік хатшы басқосуға қатысушыларға арнаған сөзінде Қазақстан Президентінің сындарлы сыртқы саясаты мемлекеттігіміздің нығаюына, экономикалық әлеуетімізді арттыруға, еліміз үшін алдағы ондаған жылдарға межеленген қауіпсіздіктің жүйелі құрылымы мен кепілдігін қалыптастыруға қолайлы жағдай жасағанын айтты.
Гүлшара Әбдіқалықова өткен ширек ғасыр ішінде біздің ынтымақтастығымыз өзара сенімге, қолдауға және ұлттық мүдделерге құрметпен қарауға негізделген кемел стратегиялық серіктестік сипатындағы қарым-қатынас деңгейіне жеткенін атап өтті.
Мемлекеттік хатшы Қазақстан мен АҚШ-тың бірлесе отырып, халықаралық бейбітшілік пен жаһандық қауіпсіздікті нығайту ісіне зор үлес қосқанына тоқталды. «Болашақтың энергиясы» атты ЭКСПО-2017 көрмесі – жаһандық түйткілдерді шешу жолындағы жарасымды ынтымақтастық рухының жарқын көрінісі. Оған жаһандық орнықты даму үшін жаңа технологияларды дамытуға бірлесе ұмтылған әлемнің 115 елі қатысуда.
Конференция аясында халықаралық қауіпсіздік, бейбітшілікті сақтау, сауда-экономикалық және мәдени-гуманитарлық ынтымақтастық салаларындағы Қазақстан мен АҚШ-тың өзара іс-қимылына арналған үш панельді отырыс болып өтті.
///
	 

	Мемлекет басшысы кәсіпорынды аралау кезінде вагондарды құрастыру өндірісіне арналған технологиялық жабдықтарды іске қосу және қолдану барысымен танысты.

	Қазақстан Президентіне кәсіпорынның өндірістік қызметі және жүк вагондарын шығаруды локализациялау туралы баяндалды. 

	Нұрсұлтан Назарбаев цехтарды аралап көріп, кәсіпорын жұмысшыларымен әңгімелесті.

	«Қазақстанның вагон жасау компаниясы» ЖШС-нің өндірістік қуаты 2000 жартылай вагон және 500 жабық вагон шығаруға жетеді. Онда 619 адам жұмыс істейді. 2014 жылы фитингтік платформалар шығару жобасын, ал 2015 жылы цистерналар шығару жобасын жүзеге асыру жоспарланған.



///Кездесу барысында Мемлекет басшысы барлау қызметінің ұжымына жаңа директор Исатай Бақтиярұлы Сартаевты және директордың бірінші орынбасары Нұрлан Оразұлы Оразовты таныстырды.
Қолданыстағы заңнамаға сәйкес И.Б.Сартаев ант қабылдады.
Кездесу соңында Қазақстан Президенті жаңа басшылыққа сыртқы барлау қызметі жұмысының негізгі басымдықтары туралы айтып, бірқатар нақты тапсырма берді.


/// 
Кездесу барысында Елбасы жылы қабылдауы үшін В.Путинге алғыс айтып,  Тәжікстанда ҰҚШҰ Ұжымдық қауіпсіздік кеңесі сессиясы аясындағы келіссөздердің табысты өткеніне тоқталды.
Нұрсұлтан Назарбаев сондай-ақ өңіраралық ынтымақтастық форумының әлемдік экономикадағы турбуленттілік жағдайында екі мемлекет үшін мәні ерекше зор екенін атап өтті.  
Экспорттық тауарлар бағасының құлдырауы мен валюта нарықтарындағы тұрақсыздық салдарынан өзара сауданың бәсеңдеуі байқалуда. Дегенмен, бұл ретте біздің үкіметтеріміз туындаған мәселелерді шешу үшін шұғыл жұмыс жүргізіп жатыр деп есептеймін. Форум аясында бүгін сол мәселелердің маңыздыларын талқылауға мүмкіндігіміз бар, – деді Нұрсұлтан Назарбаев.
В.Путин Қазақстан мен Ресейдің өңірлері басшыларының кездесу форматының маңыздылығын атап өтті.
Бұл – осымен он екінші форум. Биыл біз ауыл шаруашылығы саласындағы ынтымақтастық пен өзара іс-қимыл, азық-түлік қауіпсіздігін қамтамасыз ету мәселелерін талқылау үшін жиналдық. Сочидің Олимпиададан кейінгі өзгерістерін көзбен көру қазақстандық серіктестеріміздің көбісіне қызықты болар деп үміттенемін, – деді В.Путин.
 
///
	 

	Мемлекет басшысы «Қаржылық және экономикалық ынтымақтастықты Еуропа мен Азияның кеңейіп келе жатқан өзара байланыстары арқылы дамыту» тақырыбына арналған пленарлық сессияда сөз сөйледі.

	Қазақстан Президенті қазіргі қауіптер мен сын-қатерлерге лайықты жауап іздеу міндеті Еуропа мен Азия мемлекеттерін біріктірілген күн тәртібін қарастыруға мәжбүрлеп отырғанын айтты.

	Нұрсұлтан Назарбаев дағдарысты еңсерудің ең тиімді жолы ретінде Еуразиялық өңірдің ықпалдастық әлеуетін ашуды атады. Осыған байланысты Мемлекет басшысы құрлықтағы ынтымақтастықтың болашағына қатысты өз көзқарастарын ортаға салды.

	Қазақстан Президентінің пікірінше, халықаралық ынтымақтастықтың парадигмасын өзгеру қажет, бұл протекционистік кедергілерді жою мәселесінде нақты іс-әрекеттерге көшуді, нарықтарды ашып, өзара сауданы ұлғайтуды білдіреді.

	Мемлекет басшысы тағы бір бағыт ретінде жаһандық қаржы архитектурасының трансформациясын, қаржы секторындағы теңгерімсіздікті еңсеруді, халықаралық капитал қозғалысын реттеудің тиімді моделін әзірлеуді атады.

	Қазақстан Президенті жаңа қаржылық дәнекер көпірлердің қажеттігін айтты және бұл орайда өңірлік қаржы орталығы – Алматының үлкен әлеуетке ие екенін атап өтті.

	Тұтас өңірді дамытудың тағы бір негізгі шарты көлік-транзит инфрақұрылымын нығайту, соның ішінде Еуропаның Азияға қысқа әрі қауіпсіз жолын қамтамасыз ететін Ұлы жібек жолын жаңғырту болып саналады.

	Сонымен қатар Нұрсұлтан Назарбаев заманауи технологиялар мен энергетикалық ресурстарға қолжетімділіктің маңыздылығына назар аударды. Қазақстан Еуропа мен Азия үшін тұрақты түрде энергетикалық ресурстар жеткізуші ретінде энергетикалық бағдарларды одан әрі әртараптандыруды күшейтуге күш салуда. 

	Өңірдің орнықты дамуы үшін Еуразиялық Экономикалық Одақ негізгі буынына айналатын жалпықұрылықтық инфрақұрылым қалыптастыру басым маңызға ие болып саналады.    

	Бұдан бөлек, Мемлекет басшысы қазіргі уақытта Азия мен Еуропаға бір-бірін қайта тани түсу, өзара ықпалдастықтың мүлде жаңа негізін қалау қажет болып отырғанын атап өтті. Экономика және қаржы саласындағы  халықаралық әрекеттерді үйлестірудің платформасына Қазақстан ұсынған   «G-GLOBAL» бастамасы айналуы мүмкін.

	Соңында Нұрсұлтан Назарбаев Қазақстан «Азия-Еуропа» форумының толыққанды мүшесі ретінде диалог мен ынтымақтастықты дамытуға жан-жақты көмек көрсетуге әзір екенін айтты. 


///Нұрсұлтан Назарбаев Ұлттық банк төрағасының баяндамасынан бұрын барша қазақстандықтарды ұлттық валютамыз – теңгенің 25 жылдығымен құттықтады.
– Барша қазақстандықтарды және қаржы секторының бүкіл қызметкерлерін төл теңгеміздің 25 жылдығымен құттықтаймын. Күрделі кезеңдерді еңсердік. Теңгені енгізу арқылы Қазақстанның қаржылық тәуелсіздігіне жол аштық. Қазір біз дамудың жаңа кезеңіне қадам бастық, – деді Мемлекет басшысы.
Ұлттық банк төрағасы Қазақстан Президентіне валюта-қаржы нарығындағы қазіргі ахуал мен еліміздің экономикалық дамуының негізгі көрсеткіштері туралы мәлімдеді.
– 2018 жылғы қазан айында инфляция соңғы 3 жылдағы ең төменгі 5,3 пайыз деңгейінде болды. Жыл басынан бергі инфляция 3,7 пайызды құрады. Біздің 2018 жылға жасаған болжамымыз бойынша оның деңгейі 5-тен 7 пайызға дейінгі аралықта болады, – деді Д.Ақышев.
Ұлттық банк төрағасы Мемлекет басшысына инфляцияның қазіргі деңгейіне ықпал ете алатын негізгі факторлар жөнінде айтты.
– Біріншіден, бұл – экономикадағы инфляциялық қалыпты сақтау. Біз бағаның өсуіне жол бермеу үшін Үкіметпен бірлесе жұмыс істеп жатырмыз. Бағаның субъективті факторлардың ықпалымен өзгеріп отырған нарықтарды анықтау үшін белсенді жұмыс жүргізілуде. Екінші фактор – біздің сауда саласындағы серіктестеріміз саналатын елдердегі ахуал, – деді Д.Ақышев.
Сонымен қатар, Қазақстан Президентіне ұлттық валюта бағамы төңірегіндегі жағдай жөнінде мәлімделді. Ұлттық банк төрағасының ақпаратына сәйкес, қуат көздерінің қазіргі уақыттағы құны қалыпты, бұл айырбас бағамының тұрақтылығын қамтамасыз етуге мүмкіндік береді.
Д.Ақышев еліміздің алтын-валюта резервінің ахуалы туралы баяндады. Атап айтқанда, қазан айының соңына қарай алтын-валюта резервінің көлемі 29 миллиард АҚШ долларына жетті. Ал, ұлттық қордың шетелдік валютадағы  активтері 57 миллиард АҚШ долларына жуықтады.
Кездесу соңында Нұрсұлтан Назарбаев бірқатар нақты тапсырма берді.

///Мемлекеттік хатшы рәсім барысында сыйлық лауреаттары мен грант иегерлерін, Мемлекет басшысының Алғысын алған шығармашылық ұжымдарды, сондай-ақ Қазақстанның барша журналистер қауымын кәсіби мерекелері – Байланыс және ақпарат қызметкерлері күнімен құттықтады.
– Қазақстанның бұқаралық ақпарат құралдары азаматтық қоғамның маңызды бөлшегі ретінде билік органдары мен ел азаматтары арасындағы дәнекер қызметін атқарып қана қоймайды, сонымен қатар республиканың барлық табыстары мен жетістіктеріне лайықты үлес қосады, ортақ шаңырағымыздағы татулық пен келісімді нығайтады, – деді Г.Әбдіқалықова.
Мемлекеттік хатшы Қазақстан халқын ұйыстыру, патриотизмге тәрбиелеу, елімізді ең дамыған 30 мемлекет қатарына қосу жөніндегі стратегиялық міндеттерді жүзеге асыру ісінде отандық БАҚ қызметінің зор мәнге ие екенін атап көрсетті.
– Қазақстанның бұқаралық ақпарат құралдарының сапасы мен кәсіби тұрғыдан жетілуін ынталандыру үшін Мемлекет басшысының арнаулы марапаттары тағайындалған болатын. Осы марапаттарды тапсыру арқылы біз елдің медиакеңістігінің ең лайықты, талантын барынша жарқыратып көрсеткен өкілдерін атап өтеміз, – деді Мемлекеттік хатшы Г.Әбдіқалықова.
Мемлекет басшысының Өкімімен Қазақстан Республикасы Президентінің сыйлықтары Жанболат Әлиханұлы Аупбаевқа – «Егемен Қазақстан» республикалық газетінің бас редакторына Ұлы Отан соғысындағы Жеңістің 70 жылдығына арналған материалдар топтамасы және ұлттық бұқаралық ақпарат құралдарын дамытуға қосқан зор шығармашылық үлесі үшін; Алексей Владимирович Панға (марқұм) – «Экспресс-К» газеті редакциясы» ЖШС бас директорына елдің ақпараттық кеңістігі деңгейін өрістетуге бағытталған қызметі, отандық журналистиканы дамытуға қосқан үлесі үшін берілді.
Гранттар Зарина Георгиевна Есекееваға (Зарина Мұхамедәліге) – «Арша» медиастудиясының продюсеріне республиканың әлеуметтік-экономикалық дамуы және моноқалаларын мемлекеттік қолдау туралы «24 KZ» телеарнасындағы «Большие города» – «Дархан қала» атты авторлық жобасы үшін; Ринат Думанұлы Кертаевқа – «Хабар» агенттігі» АҚ «Хабар» телеарнасы Бағдарламалар өндірісі дирекциясының бас продюсеріне қазақстандық телевизияны  дамытуға қосқан шығармашылық үлесі үшін тапсырылды.
ҚР Президентінің Алғыстары «Достық-Дружба» республикалық қоғамдық-саяси журналының шығармашылық ұжымына қазақстандық патриотизмді қалыптастыруға, қоғамдағы этносаралық келісімді нығайтуға қосқан елеулі үлесі үшін; «Жетісу» өңірлік қоғамдық-саяси газетінің шығармашылық ұжымына өңірде мемлекеттік бағдарламалардың орындалу барысын терең әрі жан-жақты жариялап-көрсеткені үшін; «Қазақстан» ұлттық телеарнасының шығармашылық ұжымына мемлекеттік саясаттың жүзеге асырылу барысын белсенді жариялап көрсеткені және отандық ақпарат кеңістігін дамытуға қосқан зор үлесі үшін; ««Көкжиек» және «От и до» радиобағдарламаларының шығармашылық ұжымына Еуразиялық экономикалық одақ жұмысы аясында маңызды мемлекеттік бағдарламалардың жүзеге асырылу барысын жариялап-көрсеткені («Новости-Казахстан» ақпарат агенттігі мен «Астана» радиосының бірлескен жобасы) үшін; «Қазақстан Республикасы Президентінің телерадиокешені» коммерциялық емес акционерлік қоғамының шығармашылық ұжымына Қазақстан туралы өзекті телевизиялық жобалар жасау арқылы отандық құжаттану саласын дамытуға қосқан  елеулі үлесі үшін; «Тіл» ақпараттық-сараптамалық журналының шығармашылық ұжымына әлеуметтік-экономикалық реформалардың жүзеге асырылу барысын,  мемлекеттік тілді және ұлттық мәдениетті дамыту мәселелерін белсенді жариялап-көрсеткені үшін; «Vesti.kz» ақпараттық-спорт порталының ұжымына саламатты өмір салтын кеңінен насихаттағаны, Қазақстанның спорт журналистикасын дамытуға қосқан үлесі үшін жарияланды.  
///Қазақстанның Тұңғыш Президенті Назарбаев Университетінің көпфункционалды жаңа спорт ғимаратына барды.
Оқу орнының Атлетикалық орталығында спортпен шұғылдануға қажетті инфрақұрылым, соның ішінде олимпиадалық бассейн, 660 көрерменге арналған арена, тренажер және жекпе-жек залы бар. Бұл нысан спорт индустриясының озық технологиясы бойынша жабдықталған.     
Қазақстан Республикасының Тұңғыш Президенті – Елбасының
Баспасөз қызметі  







///Кездесу барысында Мемлекет басшысы барлау қызметінің ұжымына жаңа директор Исатай Бақтиярұлы Сартаевты және директордың бірінші орынбасары Нұрлан Оразұлы Оразовты таныстырды.
Қолданыстағы заңнамаға сәйкес И.Б.Сартаев ант қабылдады.
Кездесу соңында Қазақстан Президенті жаңа басшылыққа сыртқы барлау қызметі жұмысының негізгі басымдықтары туралы айтып, бірқатар нақты тапсырма берді.


/// 
Құрметті қазақстандықтар!
 
Еліміз аса маңызды тағы бір тарихи оқиға қарсаңында тұр. Біз Дүниежүзілік сауда ұйымына кіру жөніндегі келіссөздерді табысты аяқтадық.
Дүниежүзілік сауда ұйымына мүше болу біздің экономикамызды жаңа көкжиектерге бастайды. Кәсіпорындарымыздың шетел нарықтарына шығуын қамтамасыз етеді. Ал тұтынушылар үшін тауарлар мен қызметтердің кең ауқымына таңдау жасауға жол ашады.
Бүгінде сауда-саттығымыздың 90 проценті Дүниежүзілік сауда ұйымына мүше елдерге тиесілі. Қазақстан шетелдік инвесторлар мен серіктестер үшін бұрынғыдан да тартымды бола түседі. Жаңа өндірістер мен жұмыс орындарын ашуға мүмкіндіктер туады. Біз бұл нәтижеге жету үшін 19 жыл табанды түрде жұмыс жүргіздік, келіссөздер оңай болған жоқ. Осы жылдары біздің үкімет және сарапшыларымыз елімізге тиімді шарттарға қол жеткізу үшін талмай еңбек етті. Біз Дүниежүзілік сауда ұйымы мен Еуразиялық экономикалық одақтың талаптарын ұштастыра алдық. Бұл ретте ұлттық мүдделерімізді де қорғай білдік.
ДСҰ-ға мүше болу – күллі Қазақстанның жеңісі. Бұл – еліміздің жаһандық экономиканың бөлінбес бөлшегі ретінде мойындалуының айғағы. Ұйым мүшелігіне Бес халықтық реформаны іске асыруға кіріскен кезеңде қадам басуымыздың символдық мәні бар.
Біз жаһандық нарық шарттарына сай болу үшін үлкен дайындықтан өттік. Отандық өндірушілерге қолдау көрсетіп, бизнес үшін қолайлы жағдайлар жасадық. Бірыңғай кедендік және экономикалық кеңістікте шыңдалдық. Алдымызда әлі де ауқымды жұмыстар күтіп тұр. Бәсеке күшейеді. Оған дайын болуымыз керек. Себебі, шетелден келетін тауарларға біз шекарамызды ашамыз, тауар Қазақстанға көптеп келетін болады. Сапасы жоғары болса, бағасы төмендеу болса, ол тауарларды халық тұтынып, біздің тауар өндіретін кәсіпорындар жұмысының тоқтап қалу қаупі бар. Барлық бизнесмендерге менің талайдан бері айтып келе жатқаным сондықтан: бәсекеге сай болу керек.
ДСҰ беретін артықшылықтарды пайдалана білетінімізді дәлелдеу қажет болады. Бұл Қазақстанның қолынан келеді және біз әлемнің озық елдері қатарынан лайықты орын аламыз деп кәміл сенемін.
///
	 

	Кездесуде екі елдің сауда-экономика, инвестиция және отын-энергетика салаларындағы ынтымақтастығының мәселелері қаралды.
	
	Тараптар Қырғыз Республикасына Қазақстаннан электр энергиясын жеткізудің жайын, сондай-ақ Қазақстан-Қырғызстан үкіметаралық кеңесінің бесінші отырысының жұмысы нәтижелерін талқылады.


///
	 

	Нұрсұлтан Назарбаев пен Александр Лукашенко Жоғары Еуразиялық экономикалық кеңестің және Тәуелсіз Мемлекеттер Достастығы мемлекеттері басшылары кеңесінің Минскіде өтетін алдағы отырыстарында қаралады деп жоспарланған мәселелерге ерекше назар аударды.

	Бұған қоса, екі ел көшбасшылары осы айдың басындағы А.Лукашенконың Қазақстанға ресми сапары кезінде қол жеткізілген келісімдерді іске асыру барысымен қатар, екіжақты өзара іс-қимылдың негізгі бағыттарын талқылады.
///
	 

	ҚР Мемлекеттік хатшысы Әділбек Жақсыбеков Сьерра-Леоне, Мальта, Португалия, Хорватия, Кипр және Чад Республикаларының елшілерінен сенім грамоталарын қабылдады.

	Екі жақты кездесулер барысында мемлекетаралық қарым-қатынастардың жай-күйі мен даму перспективалары талқыланды.

	Ә.Жақсыбеков атап өткендей, жаһандасу жағдайында саяси, экономикалық, сауда, ғылыми, мәдени және өзге де салалардағы ынтымақтастықты дамыту біздің мемлекеттеріміздің  ұлттық мүдделеріне сай келеді.

	Тараптар кең ауқымды мәселелер бойынша байланыстарды өзара  кеңейтуге аса мүдделі екендіктерін атап өтті. Олардың қатарында халықаралық және өңірлік қауіпсіздік, өзара инвестиция және сауда, энергияның балама көздері және агроөнеркәсіп кешені, білім және ғылым, туризм және басқа да перспективалы салалар бар. 

	Мемлекеттік хатшы аталған мемлекеттердің төтенше және өкілетті өкілдерінің қызметі елдеріміздің арасындағы ынтымақтастық әлеуетін ұлғайтуға септігін тигізетініне үміт артатынын жеткізді.
/// 
Қазақстан Президенті  елдің орнықты дамуы мемлекеттік саясаттың арқасында қамтамасыз етіліп отырғанын атап айтты.
– Еңбек еткісі келетіндер үшін қалада да, ауылда да барлық жағдай жасалған. Республиканың барлық облыс орталықтары түрлене түсті, аудан орталықтары жүйелі дамып келеді. Мемлекет ауыл шаруашылығы саласына қомақты қаражат бөлуде. Бұл салада өндірілетін өнім көлемін ұлғайтуға, сәйкесінше, ауыл тұрғындарының әл-ауқатын арттыруға мүмкіндік береді. – деді Мемлекет басшысы.

Нұрсұлтан Назарбаев  «Қазақстан-2050» Стратегиясы мен негізгі мемлекеттік бағдарламаларды жүзеге асырудағы мақсат елімізді әлемнің дамыған 30 мемлекетінің қатарына қосу екенін атап өтті.

Соңында Мемлекет басшысы облыс тұрғындарына бақ-береке және табыс тіледі. 
///
	 

	Қазақстан Президенті қарым-қатынастардың қарқынына экономикалық және мәдени-гуманитарлық саладағы ынтымақтастық оң ықпал ететінін айта келіп, Кеңестің біздің ел мен мүше-мемлекеттер үшін маңыздылығын атап өтті. Бұдан бөлек, ол Әзербайжан, Түрікменстан және Түркия басшыларымен болған кездесулер екіжақты өзара ықпалдастықтың қазіргі жағдайы мен перспективаларын талқылауға мүмкіндік бергеніне тоқталды.  

	Нұрсұлтан Назарбаев отырыста түрлі мәселелердің қарастырылғанын, соның негізгісі туризм индустриясын дамыту туралы болғанын атап өтті.

	– Түркия туризм саласында жақсы ілгеріледі, біз оның тәжірибесін алу, қажетті мамандарды түрік университеттерінде даярлау жөнінде уағдаластық, – деді Қазақстан Президенті.

	Нұрсұлтан Назарбаев бірыңғай ақпараттық кеңістікті бірлесіп дамыту мәселесі осы жылдан бастап талқыланатынын айтты.

	– Мен бүкіл әлемге түркітілдес елдер туралы, біздің мәдениетіміз бен тарихымызды баяндайтын арнайы спутниктік телеарна ашу мәселесін қарастыруды ұсындым. Сол арқылы біз мемлекетімізге назар аудартып, соның ішінде Қазақстанның индустриялық бағдарламасы туралы айтатын боламыз, – деді Нұрсұлтан Назарбаев.

	Мемлекет басшысы отырыста талқыланған маңызды мәселенің бірі көлік және коммуникация саласын дамыту болғанын атап өтті. Ол салынып жатқан автомобиль жолдары мен теміржолдардың ел экономикасы үшін маңыздылығын айтты.

	Нұрсұлтан Назарбаев биыл аяқталуы жоспарланған Қазақстан-Түрікменстан-Иран теміржолы өңірдегі көлік және логистика желісінің одан әрі дамуына септігін тигізетініне назар аударды.

	Қазақстан Президенті Түркі кеңесі мен Еуразиялық экономикалық одақ арасында ешқандай қарама-қайшылық жоқ екендігін де атап өтті.

	- ЕАЭО-ның өзге мемлекеттердің қосылуына есігі ашық. Мысалға, Түркия және басқа мемлекеттер болашақта осы бірлестіктің қауымдасқан мүшесі бола алар еді. Бірақ бұл Еуразиялық экономикалық одаққа мүше барлық мемлекеттердің құзырындағы мәселе болып саналады, - деді  Назарбаев.

	Сонымен қатар Мемлекет басшысы Армения мен Қырғызстан одаққа қосылуды жоспарлағанын, ал бірқатар өзге елдер бірлестікпен сауданы дамытуға қызығушылық танытып отырғанын айтты. Н.Назарбаев бұл ретте ұйымды одан әрі нығайту үшін жұмыс істеу керектігін атап өтті.

	 

	
	 
///
	 

	Кездесуде Қазақстан мен Нидерланд арасындағы екіжақты ынтымақтастықты, соның ішінде мәдени-гуманитарлық өзара ықпалдастық аясын кеңейту перспективалары талқыланды.

	Нидерланд Королі Қазақстанның және Нұрсұлтан Назарбаевтың жаһандық ядролық қауіпсіздікті нығайтуға зор үлес қосқанына тоқталды. 

	Жоғары деңгейдегі тұрақты кездесулер екі ел арасындағы қарым-қатынастардың одан әрі дамуына септігін тигізетіні атап өтілді.

	 

///Кездесу барысында денсаулық сақтау саласын дамыту және ұлттық тағам түрлерін насихаттау, қоғам мен билік арасындағы диалог, сондай-ақ, халықтың әл-ауқатын жақсарту мәселелері талқыланды.
Сонымен қатар, академик Төрегелді Шарманов қоғамды ұйыту, елдің бірлігін арттыру және жастар тәрбиесіне қатысты өз ойларымен бөлісті. 

///Нұрсұлтан Назарбаев ауыл шаруашылығы дақылдарын өсірумен айналысатын кәсіпорын жұмысымен танысты.
Мемлекет басшысына жиын-терін науқанының барысы, өңірдегі агроөнеркәсіп кешенінің негізгі көрсеткіштері және оны дамыту жолында атқарылып жатқан шаралар туралы баяндалды.
Қазақстан Президентіне Солтүстік Қазақстан облысындағы кәсіпорындар шығаратын ауыл шаруашылығы техникасы үлгілері көрсетілді.
Сондай-ақ Нұрсұлтан Назарбаев механизаторлармен және облыстың жетекші аграрлық компаниялары өкілдерімен әңгімелесті. Кездесу барысында еліміздің тәуелсіздігі жылдары осы салада болған оң өзгерістер жөнінде айтылды.    
– Сіздердің шаруашылықтарыңыз Солтүстік Қазақстан облысының тек қана бидай өндіретін өңір емес екенін дәлелдеп берді. Бұл жерде майлы дақылдардың да барлық түрі жақсы өседі. Бүгінде агроөнеркәсіп секторында негізгі мәселелердің бәрі шешімін тапты. Енді еңбек өнімділігін және өндірілетін өнім сапасын арттыру қажет, – деді Мемлекет басшысы.
Елбасыға шаруалар жан-жақты қолдауы және ауыл шаруашылығы саласындағы тиімді мемлекеттік саясаты үшін алғыстарын білдірді. 
Соңында Нұрсұлтан Назарбаев жиналғандарға жемісті жұмыс, табыс пен бақ-береке тіледі.  





///
	 

	Оны аралау барысында Мемлекет басшысы жылу мен мұнай жеткізуге арналған қапталған болат құбырлар өндірісінде қолданылатын технологиялармен танысты, сондай-ақ зауыт ұжымымен әңгімелесті.

	Қазақстан Президенті кәсіпорын шығарып жатқан өнімдер елдің қарқынды дамып келе жатқан экономикасы үшін маңызды екенін атап өтті.

	 «Изоплюс Центральная Азия» ЖШС зауытының бірегейлігі өндірісте ауаға зиянды заттардың (СО2) таралуына жол бермейтін «жасыл технологиялардың» қолданылуында болып отыр.  
///
	 

	Ербол Тұрмаханұлы Орынбаев Қазақстан Республикасы Президентінің көмекшісі болып тағайындалсын, ол Қазақстан Республикасы Премьер-Министрінің орынбасары қызметінен босатылсын.

	 

	Қазақстан Республикасының

	                Президенті                                                                                                                                     Н.Назарбаев

	 

	 

	Астана, Ақорда, 2013 жылғы  28  қараша

	№ 701
///
	 

	Өз хатында Б.Обама Қазақстан тәуелсіздігін алған кезден бастап екі ел арасындағы қарым-қатынастардың серпінді дамуына қатысты Нұрсұлтан Назарбаевтың оң бағасына қосылатынын атап өткен.

	«АҚШ пен Қазақстан арасындағы Стратегиялық серіктестік туралы диалог қазіргі заманғы сын-қатерлерді еңсеруде ортақ көзқарас пен ұстанымның дәлелі болып табылады. Мен Қазақстанға Ауғанстандағы жағдайды тұрақтандыру ісіндегі берік ұстанымы үшін ризашылығымды білдіремін. Сіздердің елдеріңіздің көмегі ауғандықтар өмірін жақсартуға және осы елдегі қауіпсіздікті нығайту жөніндегі халықаралық күштердің тиімділігіне оң ықпал етеді», - делінген хатта.

	Б.Обама Қазақстан Президентін Америка әскери бөлімшелерінің шығарылуы қарсаңында Америка Құрама Штаттары Ауғанстандағы және бүкіл өңірдегі іске алдағы уақытта да кеңінен қатыстырылатынына сендіреді. Ол екі мемлекеттің Ауғанстан халқының өсіп-өркендеуіне жағдай жасау мүмкіндіктерін қамтамасыз етуге, сондай-ақ, теріс пиғылды күштердің ешқашан бұл елден баспана таба алмауына бірдей мүдделі екенін атап өтті.

	АҚШ Президенті ядролық қауіпсіздік және оны таратпау мәселесі оның әкімшілігі үшін басымдылық болып саналатынына тоқталды. Осы орайда, ол Нұрсұлтан Назарбаевқа Қазақстанның, Америка Құрама Штаттарының және бүкіл әлемнің қауіпсіздігінің оң нәтижесін қамтамасыз еткен осы бағыттағы көшбасшылығы үшін өз ризашылығын білдіретінін атап өткен. Сондай-ақ, Б.Обама Иран ядролық бағдарламасы мәселесі жөніндегі «5+1» форматында келіссөздерді ұйымдастырудағы және жүргізудегі Қазақстанның күш-жігерін жоғары бағалады.

	Б.Обама Қазақстан Дүниежүзілік сауда ұйымына кіру мәселесін қоса, саяси және экономикалық жаңғырту мәселелерінде Америка Құрама Штаттарының нақты қолдауына ие болатынын атап өткен. Бұл ретте ол демократиялық даму және транспарентті нарықтық экономика екі ел арасындағы ұзақ мерзімді тұрақтылыққа және берік достыққа нақты кепіл болып саналатыны туралы пікір білдірген.

	Хат соңында АҚШ Президенті екіжақты күн тәртібінде белгіленген және өзге де көптеген мәселе жөніндегі екі елдің одан арғы жемісті ынтымақтастығына сенім артты.     
///Нұрсұлтан Назарбаев Қостанай қаласына келді. Жұмыс сапары аясында Елбасы әлеуметтік саланың, ауыл шаруашылығы мен өндірістің бірқатар нысандарын аралап көреді.
Сондай-ақ, Қазақстан Президенті өңір жұртшылығы өкілдерімен кездеседі деп жоспарланған. 
///
	 

	6 тамызда Нұрсұлтан Назарбаевтың төрағалық етуімен Үкіметтің экономика және әлеуметтік саланың өзекті мәселелеріне арналған кеңейтілген отырысы өтеді.
/// 
Кездесу барысында Нұрсұлтан Назарбаев Эмомали Рахмонға еліне шақырғаны және қонақжайлықпен қарсы алғаны үшін алғыс айтты, сондай-ақ тәжік халқын екі маңызды мерекемен – Тәуелсіздік күнімен және Гиссардың 3000 жылдығымен құттықтады.
Қазақстан мен Тәжікстанды өзара құрмет пен сенімге негізделген дәстүрлі достық қарым-қатынастар байланыстырады. Біздің елдеріміздің арасында саяси да, экономикалық тұрғыдан да келіспеушілік жоқ. Тәжікстан бізбен бауырлас ел, сондықтан біз оның орнықты дамуына мүдделіміз. Әлемдік экономикадағы қазіргідей күрделі жағдайда біздің бірлескен  ынтымақтастықты дамытуға қажетті мүмкіндіктеріміз бар, – деді Нұрсұлтан Назарбаев.
Мемлекет басшысы сондай-ақ елдеріміз халықаралық саясатта ортақ қағидаттарға сүйенетінін, бұған ШЫҰ, АӨСШК және ҰҚШҰ секілді ұйымдар аясындағы тығыз ынтымақтастық айғақ екенін айтты.
Тәжікстан Президенті Эмомали Рахмон екіжақты қарым-қатынастарды дамытуға көңіл бөліп отырғаны үшін Нұрсұлтан Назарбаевқа алғыс айтты. Сонымен қатар, бүгінде екі елдің серіктестігі түрлі салада, соның ішінде сауда-экономика саласында нығайып келе жатқанына тоқталды.
Сіздің бүгінгі сапарыңыз біздің елдеріміздің арасындағы тату көршілік қарым-қатынастарды дамыту үшін тың серпін береді, – деді Тәжікстан Президенті.
Келіссөздер қорытындысы бойынша мынадай құжаттарға қол қойылды: 
– Қазақстан Республикасы мен Тәжікстан Республикасы арасындағы стратегиялық серіктестік туралы шарт;
– ҚР Үкіметі мен ТР Үкіметі арасындағы ақпаратты техникалық қорғау саласындағы ынтымақтастық туралы келісім;
–  ҚР СІМ және ТР СІМ арасындағы ынтымақтастық бағдарлама;
– ҚР Үкіметі мен ТР Үкіметі арасындағы еңбек қызметі және еңбек мигранттарының, екі елдің аумағында уақытша жұмыс істейтін ҚР және ТР азаматтарының құқықтарын қорғау туралы 2006 жылғы 4 мамырдағы келісімге өзгерістер мен толықтырулар енгізу туралы хаттама;
– ҚР Үкіметі мен ТР Үкіметі арасындағы білім саласындағы 2000 жылғы 13 маусымдағы келісімге өзгерістер мен толықтырулар енгізу туралы хаттама;
– ҚР Мәдениет және спорт министрлігі мен ТР Үкіметі жанындағы жастар ісі, спорт және туризм комитеті арасындағы келісім.



///
	 

	Қазақстан Президенті өндірістік корпустарды аралап, дөңгелектер мен жол ауыстырушы өнімдер өндірісінің технологиялық үдерісімен танысты. Мемлекет басшысына сондай-ақ теміржол белтемірлері мен дөңгелек жұптарын, рельстік байланыстардың пластикалық элементтерін, темірбетонды діңгектер құрау өндірісін ұйымдастыру жөніндегі жобалардың жүзеге асырылу барысы туралы баяндалды.

	Мемлекет басшысы Павлодар вагон жасау кәсіпорнының жұмысын қамтамасыз ететін «Проммашкомлект» өнімдері сұранысқа ие екенін атап өтті.

	Соңында Нұрсұлтан Назарбаев Павлодар облысы дамыған энергетикалық саласы бар қуатты индустриялық өңір болып саналатынына назар аударды және өңір экономикасының монобағдарлылығын өзгертетін жаңа индустриялық нысандар салудың қажеттігін айтты.

	Сондай-ақ Қазақстан Президенті жаңа өндірістерге жастардың келуін атап өтті.

	- Мұнда жастар жаңа мамандық алады, жұмысқа орналасады, осының бәрі түпкі нәтижеде елдің және халықтың игілігі үшін жасалуда, - деді МЕмлекет басшысы.

	«Проммашкомплект» ЖШС 2012 жылы құрылған, теміржол жабдықтары мен құрамдауыштарының өндірісімен айналысады. Өндірістік қуаты жол ауыстырғыштың 1000, қосалқы жиынтықтың 2 000, крестовиндердің 1000, теміржол дөңгелегінің 48 200 данасын құрайды. 

///
	 

	Елбасы негізінен шарлы кран және тиекті арматура өнімдерін шығаратын кәсіпорынның жұмысымен  танысты.

	Қазақстан Президентіне өндірісте қолданылатын инновациялық технологиялар, сондай-ақ шығарылатын өнімдердің үлгілері көрсетілді.

	Қарағанды облысының әкімі Н.Әбдібеков Мемлекет басшысына мемлекеттік үдемелі индустриялы-инновациялық даму бағдарламасының өңірде жүзеге асырылу барысы мен «Сарыарқа» АЭА дамыту жоспары туралы баяндады.



///Мемлекет басшысына өңірдің әлеуметтік-экономикалық дамуы және Қазақстан халқына арналған қазіргі Жолдауда, сондай-ақ «Нұр Отан» партиясының XVIII съезінде айтылған Елбасы тапсырмаларының орындалу нәтижелері туралы есеп берілді.
Қазақстан Президенті мемлекеттік бағдарламаларды уақтылы және тиімді жүзеге асырудың, сондай-ақ халыққа әлеуметтік тұрғыдан қолдау көрсету жөніндегі шараларды атқарудың маңыздылығын айтты.
Кездесу қорытындысы бойынша Қасым-Жомарт Тоқаев бірқатар нақты тапсырма берді.
/// 
Мемлекет басшысы Көрме кешенінің болашақ халықаралық, тақырыптық павильондарының, сондай-ақ сауық және қызмет көрсету нысандарының макеттерімен танысты.
Сонымен қатар Нұрсұлтан Назарбаевқа көрменің орталығы – Қазақстанның Ұлттық павильонында болатын нысандар жөнінде жан-жақты баяндалды.
Содан соң Қазақстан Президенті кеңес өткізіп,  құрылыс жұмыстарының барысына тоқталды. Мемлекет басшысы іске қосу және әрлеу жұмыстарын жүргізу үшін кешенді 2016 жылғы қыркүйекке дейін дайын ету қажеттігін айтып, жұмыс кестесін сақтау мәселесін атап өтті.
Нұрсұлтан Назарбаев салынып жатқан ғимараттарды көрмеден кейін де пайдалану мәселесін Үкіметпен бірлесе отырып анықтау басты міндеттердің бірі екендігіне назар аударды.
– Кейбір елдердегі секілді нысандар бос тұрып қалмауы керек. Қонақтарға арналған баспана, қонақ үй және Конгресс-орталық мақсатты пайдаланылады. Бұл ретте, көрмеден кейін шетелдік мемлекеттердің павильондары мен өзге де көптеген орын-жайлар бос қалады. Кешен одан әрі қалай пайдаланылатынын қазірдің өзінде шешіп алған жөн. Мүмкін онда халықаралық шаралар, әскери, агроөнеркәсіптік көрмелер өткізілер. Әлемдік ірі компанияларды біздің нысандарымызды өз жұмыстарына пайдалануы үшін қызықтыру қажет. Сонымен қатар, мұнда халықаралық банктер, бұқаралық ақпарат құралдары өз кеңселерін ашуға тілек білдіруде. Жалпы алғанда, барлық ғимараттар 2017 жылдың күзінен соң әрі қарай пайдалануға берілуге тиіс, – деді Қазақстан Президенті.
Мемлекет басшысы еліміздің «ЭКСПО-2017» көрмесін өткізудегі мақсаты Қазақстанның табыстарын әйгілеуді, әлемдік қоғамдастыққа оның мүмкіндіктерін паш етуді көздейтінін атап өтті.
– Біздің республикамызды көптеген аспектілер бойынша – ірі энергетикалық мемлекет, уран кенін өндіретін жетекші ел, астық экспорттаушы, бай табиғи ресурстарға ие мемлекет ретінде біледі. Енді болашаққа ұмтылған жаңа елді көрсету қажет. Ұлттық павильон тұжырымдамасының өзі де Қазақстан жеткен жетістігімен тоқталып қалмайтынын, әрдайым әрі қарай ілгерілеуді мақсат тұтатынын көрсетеді, – деді Нұрсұлтан Назарбаев.
Сондай-ақ Қазақстан Президенті жоба Астананың беделін бұдан да әрі нығайтуға септігін тигізетініне назар аударды.
– Көрме елордамызды мүлде өзге қырынан көрсетеді, оны кеңейте және көркейте түседі. Бүгінгі таңда Астанада маңызды нысандар аз салынған жоқ. Алайда ЭКСПО кешені – мүлде басқа сападағы, ХХІ ғасыр талаптарына толықтай сай келетін технологиялар қолданылатын жоба. Елорда тұрғындары мен меймандары үшін энергетика саласындағы болашақпен қауышудың, ғылыми жетістіктерді көрудің және бой көтерген нысандардың көркін тамашалаудың тамаша мүмкіндігі туады, – деді Мемлекет басшысы.
Соңында Мемлекет басшысы жобаны бұдан әрі жүзеге асыруға қатысты бірқатар нақты тапсырмалар берді.
Кеңес барысында «Астана ЭКСПО-2017» ҰК»  АҚ басқармасының төрағасы Т.Ермегияев көрме кешені құрылысындағы Қазақстанның үлесін  арттыру туралы Мемлекет басшысының тапсырмасына сәйкес халықаралық іс-шара дайындығына және оған қатысуға еліміздің бизнес-қоғамдастығы белсенді түрде тартылып жатқанын айтты. ЭКСПО нысандарындағы қазақстандық үлес 60%-дан кем болмайды деп жоспарлануда.
Сонымен қатар құрылыс барысы туралы «Sembol», «BІ Group», «АБК Құрылыс-1», «Mabetex Group», «СК Базис», «Компания АДС», «MegaManagement» сияқты мердігерлік құрылыс компанияларының басшылары баяндама жасады.
***
Жалпы ауданы 174 гектар болатын Көрме кешенінің аумағында 38 нысан бой көтеретін болады. Жобаға 8 құрылыс ұйымы және 3500-ден астам жұмысшы қатысып жатыр.
Кешеннің көрме аймағында диаметрі 80 метрлік, шар пішініндегі Қазақстанның Ұлттық павильоны, сондай-ақ халықаралық, тақырыптық және корпоративтік павильондар, сауда, ойын-сауық және қызмет көрсету нысандары орналасады. Көрме сыртындағы аймаққа конференция орталығы, баспасөз орталығы, жабық қала, тұрғын үйлер мен қонақ үйлер енеді.
ЭКСПО нысандары жел, күн және өзге де баламалы қуат көздерінен алынатын «жасыл» энергетикамен қамтамасыз етіледі деп жоспарланып отыр.
 





///
	 

	Мемлекет басшысының өкімімен институт директоры болып Ерлан Қарин тағайындалды.

	Е.Қарин әр жылдары Маңғыстау облысы әкімінің кеңесшісі, Қазақстан Республикасы Президенті Әкімшілігінің Ішкі саясат бөлімінің меңгерушісі және «Нұр Отан» партиясының хатшысы лауазымдарын атқарды. 
///Мемлекет басшысы клубтың спорт базасымен танысты. Онда бес футбол алаңы, спортшыларды толық бабына келтіруге арналған медициналық кешен мен жабдықтар бар.
Сонымен қатар, Нұрсұлтан Назарбаевқа Алматы қаласындағы орталық стадионды жаңғырту тұжырымдамасы және мегаполисте жеңіл атлетика спортының инфрақұрылымын дамыту жоспары таныстырылды.
Елбасы «Қайрат» футбол клубының академиясында оқып жатқан жас спортшылармен әңгімелесіп, олардың спорттағы және оқудағы жетістіктері жөнінде сұрады.
– Елімізде спортпен шұғылдану үшін барлық жағдай жасалған. Қазақстан ең жоғары деңгейдегі халықаралық жарыстарда керемет нәтижелер көрсетуде. Бізде бокс, күрес, жүзу, жеңіл атлетика және спорттың басқа да түрлерінен олимпиада чемпиондары бар, – деді Қазақстан Президенті.
Сондай-ақ, Нұрсұлтан Назарбаев еліміздің барлық өңірінде стадиондар кешенді қайта жөндеуден өткенін, мемлекет тарапынан футболды дамыту үшін жүйелі қолдау көрсетіліп жатқанын айтты.
Кездесу соңында Мемлекет басшысы жас спортшыларға зор денсаулық тілеп, жарқын жеңістерге жетулеріне ниеттестік білдірді.




///
	 

	С.Ахметов Қазақстан Президентіне ағымдағы әлеуметтік-экономикалық көрсеткіштер, Үдемелі индустриялық-инновациялық даму бағдарламасын іске асыру барысы және алдағы жылыту кезеңіне дайындық жөніндегі іс-шаралар туралы баяндады.

	Нұрсұлтан Назарбаев кездесудің қорытындысы бойынша бірқатар нақты тапсырмалар берді. 
///Svevind Group неміс-швед компаниялар тобының басшысы Қазақстан Президентіне «жасыл» энергетика саласындағы инвестициялық жобаларды жүзеге асырудың перспективалары туралы айтты.
Атап айтқанда Маңғыстау облысында жел және күн электр станцияларының құрылысына қатысты жобаны іске асыру және содан кейін ресурстарды «жасыл» сутегі өндірісіне бөлу жоспарланып отыр. Сонымен қатар жел генераторлары мен күн энергиясын өндіретін панельдерді жергілікті жерде шығару мүмкіндігі қарастырылуда.

Қасым-Жомарт Тоқаев жаңартылатын қуат көздерін пайдалануға және ел экономикасындағы көміртегіне тәуелділікті төмендетуге басымдық беретінін айтты. Оның пікірінше, сутегі энергетикасына арнайы назар аудару керек.
Мемлекет басшысы компанияның ұсынған инвестициялық ұсыныстарын оң бағалап, Вольфганг Кроппқа мемлекет тарапынан қолдау көрсетілетінін айтты.

/// 
Авторлар өз құттықтауларында Еуропалық Одақ Қазақстанмен қарым-қатынасты нығайтуды жақтайтынын атай келіп, Нұрсұлтан Назарбаевқа және еліміздің халқына татулық пен бақуаттылық тілеген.
«Еуропалық Одақ Қазақстанмен ынтымақтастықты одан әрі күшейтуге және Кеңейтілген серіктестік және ынтымақтастық туралы жаңа келісімді қамти отырып, Сіздің басшылығыңызбен жүргізіліп жатқан маңызды саяси және экономикалық реформаларға берік қолдауды жалғастыруға бейілді. Біз бұл құжатқа мүмкіндігінше биыл қол қойылады деп  асыға күтеміз», – делінген хатта.
Еуопалық Кеңес пен Еуропалық Комиссия Қазақстан Президентінің реформа жүргізудегі, әсіресе транспарентті, есеп беретін мемлекетті дамыту бағытындағы күш-жігеріне, сондай-ақ сайлау үдерісін әрі қарай жетілдіру ісіне қолдау көрсететінін атап айтты.
«Біз таяу жылдары саяси және экономикалық жаңғырулар Еуропалық Одақ пен Қазақстан арасындағы қарым-қатынасты күшейте түсетініне сенімдіміз», – делінген құттықтауда.  
/// 
Кездесу барысында сауда-экономика, инвестиция, отын-энергетика салаларын қоса қамтитын бірқатар бағытта екі ел ынтымақтастығын нығайту мәселелері талқыланды.  
Қазақстан Президенті еліміздің экономикалық және саяси байланыстарды дамытуға мүдделі екенін, ЕАЭО және оған мүше мемлекеттер мен Вьетнамның арасында қол қою жоспарланып отырған еркін сауда аймағы туралы келісім бұған септігін тигізуі тиістігін атап өтті.
Вьетнам Премьер-министрі ел үкіметі мен халқының атынан Нұрсұлтан Назарбаевты Қазақстан халқының президенттік сайлауда көрсеткен сенімімен құттықтады. 
Тараптар түрлі саладағы ынтымақтастықтың әлеуеті зор екенін айта келіп, оны әрі қарай өрістетудің маңыздылығын атап өтті.
 

///Концертте қазақтың халық әндері мен билерінен бастап, әлемдік классика туындыларына дейінгі түрлі жанр көрермен назарына ұсынылды. 
Мерекелік кешке әлемдік сахна төрінде еліміздің атын әйгілеп жүрген Қазақстанның бетке ұстар өнер майталмандары қатысты. Атап айтқанда, олардың арасында Айман Мұсақожаева, Әлібек Дінішев, Роза Рымбаева, Бекболат Тілеухан, Майра Мұхамедқызы, сондай-ақ «Астана Опера» опера және балет театрының, Абай атындағы Қазақ мемлекеттік академиялық опера және балет театрының, «Астана Балет» театрының шығармашылық топтары бар.
Ұрпақтар сабақтастығының символы ретінде еліміздің бір топ талантты жас музыканттары, халықаралық конкурстардың лауреаттары, Қазақ ұлттық хореография академиясы мен Т.Жүргенов атындағы Қазақ ұлттық өнер академиясының студенттері, түрлі өңірлерден келген би ансамбльдері де сахна төрінде өз өнерлерін көрсетті.




///Жиынды ашқан Мемлекет басшысы Қазақстанға жаһандық, әсіресе өңірлік нарықта табысты бәсекеге қабілетті, қуатты әрі технологиялық тұрғыдан прогрессивті өнеркәсіп қажет екенін атап өтті.
«Біз әлемдік конъюнктураның нашарлаған жағдайында бәсекенің артқанын, сауда қақтығыстарының шиеленіскенін, жалпы жаһандық қарама-қайшылықтарды бақылап отырмыз. Біз көріп отырғандай, әлем бір орнында тұрмайды. Сондықтан, біз уақыттан қалып қоймауымыз қажет», – деді Қасым-Жомарт Тоқаев.
Президент мемлекеттік органдар мен бизнес өкілдері кездесуінің мақсаты экономикадағы құрылымдық өзгерістерді табысты іске асыру үшін шешуге тиісті мәселелерді талқылау екенін айтты.
«Индустрияландыру жылдары тартылған инвестиция көлемі 8 триллион теңге болатын 1 250 жаңа өнеркәсіп орындары пайда болды. 120 мың жаңа жұмыс орындары ашылған. Қазақстанда бұрын өндірілмеген 500-ден астам жаңа өнім түрлерін шығару жолға қойылды» деп, Мемлекет басшысы атқарылған жұмыстардың қорытындысын шығарды.
Сонымен қатар, Қасым-Жомарт Тоқаевтың бағалауы бойынша экономика құрылымында түбегейлі өзгеріс байқалмайды. 10 жылдан астам уақыт бойы жалпы ішкі өнімдегі өңдеу өнеркәсібінің үлесі 11 пайыздың айналасында. 2015-2018 жылдар аралығында еңбек өнімділігінің өсімі жоспарланған 12 пайыздың орнына 4 пайызға ғана жетті.
Осыған байланысты Президент Үкімет пен әкімдіктердің шешуі тиіс бірқатар міндеттерді атап өтті.
Бірінші бағыт – дайын өнім экспортын белсенді дамыту. Баяндамада атап өтілгендей, соңғы 3 жыл ішінде экспорттың жалпы құрылымында өңдеу секторының үлесі 34 пайыздан 8 пайызға, яғни 2016-2018 жылдары 26 пайызға дейін төмендеген. Қазақстан өңдеу өнеркәсібінің 180-ге жуық тауар түрлерін экспорттайды. Бұл көрсеткіш Ресейде – 358, Беларусьте – 690, Қытайда – 1400, Экономикалық ынтымақтастық және даму ұйымы елдері бойынша орташа көрсеткіш – 1950.
Мемлекет басшысы отандық өндірушілердің сыртқы нарыққа шығуына серпін беретін бірқатар нақты шараларды ұсынды. Оның айтуынша, перспективті экспорт нарықтарына талдау жасау, осы нарықтарға шығу үшін кедендік салықтарды, тарифтік және басқа да талаптарды зерттеу, тиімді көлік-логистикалық шешімдерді анықтау қажет.
Назар аударатын тағы бір маңызды сала – сапалы маркетинг. Қасым-Жомарт Тоқаев атап өткендей, жалпымемлекеттік бренд, ал оның базасында инвестициялық, туристік және салалық брендтер қалыптастыру жөніндегі тапсырма әлі орындалмаған. Президенттің айтуынша, мұндай ахуал отандық өнім үшін шатырлы брендтерді қалыптастыруда да байқалады.
Мемлекет басшысы Үкіметке бренд қалыптастыру жөніндегі жұмыстарды аяқтауға екі ай уақыт берді.
Екінші бағыт – «қарапайым заттар экономикасын» дамыту. «Елімізде біз мақтан тұтатын көптеген тауар өндірістері бар», – деп санайды Қасым-Жомарт Тоқаев.
Отандық өндірушілерді қолдауға бөлінген мақсатты 600 миллиард теңге бюрократиялық проблемаларға байланысты тиісті адресатына жетпеген.
«Маған баяндалғандай, 16 тамыздағы жағдай бойынша жалпы құны 62,3 миллиард теңгені құрайтын 148 жоба ғана мақұлданған», – деді Президент.
Қазақстан Президенті мемлекет реттейтін сатып алулардың жағдайын сынға алып, жыл сайын мұның көлемі 10 триллион теңгеден асатынын атап өтті. «Бұл ретте, Қазақстанның үлесі 34 пайызды құрап отыр. Бұл дұрыс емес. Біз оның үлесін әлдеқайда арттыра аламыз», – деді Қасым-Жомарт Тоқаев.
Мемлекет басшысы сөйлеген сөзінде инвестиция саласындағы ахуалға жан-жақты талдау жасады. Атап айтқанда, Қазақстан Президенті еркін экономикалық және индустриялық аймақтар «инвестиция тарту орындарына» толықтай айнала алмағанын атап өтті.
Сонымен қатар Президент жоғары қайта жасау өндірісінің, индустрия 4.0 элементтері мен инновацияны дамытудың, индустрияландыруға қолдау көрсету құралдарының тиімділігін арттырудың перспективаларына тоқталды.
«Жаңа экономиканы құру базалық салаларды инновациялық және ғылыми-техникалық тұрғыдан ілгерілетуге, сондай-ақ «болашақ экономикасының» салаларын дамытуға негізделуге тиіс», – деді Мемлекет басшысы.
Жиын барысында Индустрия және инфрақұрылымдық даму министрі Роман Скляр, «Самұрық-Қазына» ҰӘҚ» АҚ басқармасының төрағасы Ахметжан Есімов, «Евразиан Фудс» АҚ басқармасының төрағасы Олег Винокуров, Қарағанды облысы Кәсіпкерлер палатасының өңірлік кеңесі жанындағы жеңіл өнеркәсіп комитетінің төрағасы Андрей Шмарин, «Azala cotton» ЖШС бас директоры Бауыржан Жамалов, «Зерде» ЖШС бас директоры Мұхтар Битеміров, «Алматы вентилят зауыты» ЖШС бас директоры Марат Баққұлов, «Қазэнергокабель» АҚ бас директоры Владимир Бобров сөз сөйледі. Басқосуға Премьер-Министрдің орынбасары Жеңіс Қасымбек, Сауда және интеграция министрі Бақыт Сұлтанов та қатысты.
Қасым-Жомарт Тоқаевтың ескертпелері мен жиынға қатысушылардың ұсыныстары индустрияландырудың үшінші бесжылдығының жобасын жетілдіру барысында ескерілетін болады.













/// 
А.Мамытбеков министрліктің қазіргі қызметі, көктемгі егіс жұмыстарына дайындық барысы, сондай-ақ алдағы кезеңге арналған жоспарлар туралы баяндады.
Нұрсұлтан Назарбаев республика алдында ауыл шаруашылығы саласына қатысты бірқатар маңызды міндеттер тұрғанына назар аударды.
– Ауыл шаруашылығы кәсіпорындарының қаржылық жағдайын тәртіпке келтіру керек. Кәсіпорындар осы мақсатқа бөлінген мемлекеттік қаражаттың нәтижесін көрсетуі тиіс. Басымдығы бар тағы бір мәселе – негізгі азық-түлік өнімдерімен қамтамасыз ету кезіндегі импорталмастыру. Қазіргі уақытта импортталып отырған құс еті, шұжық өнімдері, алма сияқты өнім түрлері бойынша өз өндірісімізді жолға қою қажет. Жалпы, қайта өңдеуді ұлғайтып, ауыл шаруашылығы өнімдерінің қосылған құнын арттыру керек, – деді Мемлекет басшысы.
Қазақстан Президенті көктемгі егіс жұмыстарын сапалы әрі дер кезінде жүргізу қажеттігін де атап өтті.
– Күзгі ылғал сіңіру жақсы болды. Топырақ ылғалының жоғары болғаны бір жағынан пайдалы, бірақ көктемде қызылсу мол болады деп болжануда. Бұған тиісті қызметтер дайын болуы керек. Солтүстік Қазақстан, Қарағанды және Ақмола облыстарына айрықша назар аудара отырып, халыққа уақытылы ескерткен жөн, – деді Нұрсұлтан Назарбаев.
А.Мамытбеков көктемгі егістік жұмыстары елдің оңтүстік өңірлерінде басталып кеткенін, солтүстік облыстарда дайындық жүріп жатқанын айтты. Бұл шараларға қажетті техника бар, аграршылар жанар-жағар маймен және республикалық бюджеттен 60 миллиард теңге көлеміндегі несиелермен қамтамасыз етілген. Сондай-ақ өзге де көздерден қаржыландыру жүзеге асырылуда.
Ауыл шаруашылығы министрі 2013 жылдың көрсеткіштерімен салыстырғанда, 2014 жылы бірінші рет импорттың 6 пайызға, соның ішінде Кеден одағы елдерінен келетін импорт 10 пайызға төмендегені байқалғанын атап өтті. Жалпы, сырттан әкелінетін ауыл шаруашылығы шикізаты мен өңделген өнімдердің көлемі 4 миллиард долларды құрайды. Соның 1 миллиардқа жуығы еліміз өндіре алмайтын тауарларға тиесілі.
– Біздің мақсат – ел ішінде шығаруға қажетті барлық мүмкіндігі бар өнімдердің өндірісін қамтамасыз ету, – деді А.Мамытбеков.
А.Мамытбеков сондай-ақ ауыл шаруашылығы тауарын өндірушілерді ынталандыру мақсатында жүйелі жұмыс жүргізіліп жатқанын, соның аясында салық заңнамасына өзгерістер енгізілгенін айтты.
Кездесу қорытындысы бойынша Мемлекет басшысы қаралған мәселелерге қатысты бірқатар нақты тапсырма берді. 


///
	 

	Қала тұрғындарымен кездесуде Қазақстан Президенті аумақты абаттандыру және жол құрылысы іс-шараларының өңірдегі тұрмыс-тіршілікті жақсарта отырып, азаматтар үшін жасалып жатқанын атап өтті.

	Бұған бөлек, Нұрсұлтан Назарбаевқа қаланы дамыту және оны одан әрі абаттандыру жоспары таныстырылды.

	Қазіргі уақытта қала жағалауында алаңдар ішіндегі және кіреберіс жолдар салу, жарық құрылғылары мен шағын сәулеткерлік формаларды орналастыру жұмыстары аяқталып қалды. Айналмалы субұрқақтың, басқыш алаңдарының, пандустардың, сондай-ақ балаларға арналған ойын алаңдарының құрылысы  жүріп жатыр.


///Қасым-Жомарт Тоқаев Логар провинциясының Пули-Алам қаласында және ел астанасы Кабулда болған террористік шабуылдардың салдарынан көптеген адамның, әсіресе, бейкүнә балалардың қаза тапқаны туралы ақпаратты зор күйзеліспен қабыл алды.
– Сіздің еліңіздің және бүкіл халықаралық қауымдастықтың осы жантүршігерлік қылмысты батыл айыптауына қосыламын. Қазақстан осындай қиын-қыстау сәтте ауған халқымен бірге екенін растайды. Қазақстан халқының және жеке өз атымнан қаза тапқандардың отбасыларына қайғысына ортақтасып көңіл айтамын. Сондай-ақ жарақат алған азаматтардың тезірек сауығып кетуіне тілектеспін, – делінген жеделхатта.
///Талғат Советбекұлы Донақов Қазақстан Республикасы Президентінің Әкімшілігі Басшысының орынбасары болып тағайындалсын.
 
Қазақстан Республикасының
              Президенті                                                                                                  Н.Назарбаев
 
Астана, Ақорда, 2016 жылғы 13 қыркүйек
                 № 333
/// 
Салтанатты рәсім барысында Елбасы барша ардагерлер мен ел тұрғындарын Отан қорғаушы күнімен және Ұлы Жеңістің 70 жылдық мерейтойымен құттықтады.
– Бұл – Кеңес Одағының Батыры Иван Панфиловқа ғана арналған ескерткіш емес, фашизмге қарсы күреске қатысқан барлық қазақстандықтарға, ұрыс даласында қаза тапқандарға және аман-есен оралып, елді дамытуға орасан еңбек сіңірген ардагерлерге деген тағзым, – деді Қазақстан Президенті.
Нұрсұлтан Назарбаев генерал-майор Панфиловтың басшылығында болған 316-дивизия Алматы облысында құрылғанын еске салды.
– Осы дивизияның 28 панфиловшы жауынгері Мәскеу түбіндегі ең сұрапыл шайқасқа қатысты. Солардың қатарында Кеңес Одағының Батыры Бауыржан Момышұлы болды. Олар фашистердің танкілермен жасаған шабуылына бірге тойтарыс берді. Сол себепті де генерал Панфиловтың есімі Ұлы Отан Соғысы тарихында қалды. Біздер, қазақстандықтар, оларды өзге батырлармен бірге қастер тұтып, жадымызда сақтаймыз», – деді Мемлекет басшысы.
Қазақстан Президенті бүгін бар сый-құрмет пен тілек соғыс ардагерлеріне арналатынын атап өтті.
– Еліміз қажетті қолдауы мен жәрдемін көрсетуде. Әрқайсыңыз мемлекеттің қамқорлығындасыздар. Мен әрқайсыңызды да Жаңа жылмен құттықтауға тырыстым. Біз ардагерлерді мерекелерде ғана емес, барлық уақытта ардақтайтын боламыз, өйткен сіздер бұған лайықсыздар. Бүгінгі ұрпақтың тұрақты, тәуелсіз әрі тату Қазақстанды құруы – сіздердің ерліктеріңіздің өтеуі. Еліміз қалай өркендеп келе жатқанын көріп отырсыздар, сондықтан бекерге соғысып, қан төкпеген екенбіз деп ойлауларыңызға толық негіз бар. Арамызда аман-сау жүріп, жастарды патриоттық пен Отанға адалдық рухында тәрбиелей беріңіздер! – деді Нұрсұлтан Назарбаев.
***
Кеңес Одағының Батыры, генерал-майор И.Панфиловтың 2,5 метрлік ескерткіші қоладан құйылған. Ескерткіштің орта тұсында гүл қоятын арнаулы тақта бар. Монументтің шығыс жағында аллея бойымен Мәскеуді қорғау кезінде шейіт болған 28 панфиловшы-жауынгердің туған күндері мен қаза тапқан күні жазылған, табиғи граниттен жасалған плиталар қойылған. Сонымен қатар, «Кеңес Одағы Батырының Алтын жұлдызы» медалі бедерленген 28 стелла орналастырылған. 


///
	 

	Қазақстан Республикасы Конституциясының 44-бабына сәйкес мыналар:

	Бақытжан Әбдірұлы Сағынтаев – Қазақстан Республикасы Премьер-Министрінің бірінші орынбасары;

	Гүлшара Наушақызы Әбдіқалықова – Қазақстан Республикасы Премьер-Министрінің орынбасары;

	Әсет Өрентайұлы  Исекешев – Қазақстан Республикасы Премьер-Министрінің орынбасары –  Қазақстан Республикасының Индустрия және жаңа технологиялар министрі;

	Бақыт Тұрлыханұлы Сұлтанов – Қазақстан Республикасы Премьер-Министрінің орынбасары – Қазақстан Республикасының Қаржы  министрі;

	Асылжан Сарыбайұлы Мамытбеков – Қазақстан Республикасының Ауыл шаруашылығы министрі;

	Берік Мәжитұлы Имашев – Қазақстан Республикасының Әділет министрі;

	Аслан Бәкенұлы Сәрінжіпов – Қазақстан Республикасының Білім және ғылым министрі;

	Салидат Зекенқызы Қайырбекова – Қазақстан Республикасының Денсаулық сақтау министрі;

	Тамара Босымбекқызы Дүйсенова – Қазақстан Республикасының Еңбек және халықты әлеуметтік қорғау министрі;

	Жеңіс Махмұдұлы Қасымбек – Қазақстан Республикасының Көлік және коммуникация министрі;

	Нұрлан  Жамбылұлы  Қаппаров – Қазақстан Республикасының Қоршаған орта және су ресурстары министрі;

	Арыстанбек Мұхамедиұлы – Қазақстан Республикасының Мәдениет министрі;

	Ұзақбай Сүлейменұлы Қарабалин – Қазақстан Республикасының Мұнай және газ министрі;

	Болат Бидахметұлы Жәмішев – Қазақстан Республикасының Өңірлік даму министрі;

	Ерлан Әбілфайызұлы Ыдырысов – Қазақстан Республикасының Сыртқы істер министрі;

	Владимир Карпович Божко – Қазақстан Республикасының Төтенше жағдайлар министрі;

	Қалмұханбет Нұрмұханбетұлы Қасымов – Қазақстан Республикасының Ішкі істер министрі;

	Ерболат Асқарбекұлы Досаев – Қазақстан Республикасының Экономика және бюджеттік жоспарлау министрі;

	Жанар Сейдахметқызы Айтжанова – Қазақстан Республикасының Экономикалық интеграция істері министрі;

	Қазақстан Республикасы Байланыс және ақпарат агенттігінің төрағасы Асқар Қуанышұлы Жұмағалиев – Қазақстан Республикасы Үкіметінің мүшесі болып тағайындалсын.

	 

	Қазақстан Республикасының

	              Президенті                                                                                                                            Н.Назарбаев

	 

	 

	Астана, Ақорда, 2014 жылғы  4  сәуір

	  №  787
///Қазақстан Президенті медицина мекемесінің жұмысымен танысып, дәрігерлер бөлмелерін аралап көрді.
«MEDIKER 4K» жауапкершілігі шектеулі серіктестігінің емханасы «Медикер» республикалық емханалар желісінің филиалы саналады. Бұл мекеме цифрлық медицина, диагностика және спорттық медицина сияқты бағыттар бойынша жұмыс істейді.

///Мемлекет басшысына соттардың қызметін жетілдіруге және судьялардың жұмысына халықтың сенімін арттыруға бағытталған 16 заң жобасы әзірленгені туралы баяндалды.
Сонымен қатар, саланы білікті кадрлармен толықтыру үшін жүргізілген жұмыстар жайы да айтылды. Жоғарғы Сот төрағасының айтуынша, биыл енгізілген жүйе бойынша судьялардың ішінде кездейсоқ мамандар болмайды. Алдағы 2,5 жылдың ішінде сот жүйесі лайық емес кадрлардан толық тазартылады.
Кездесу соңында Қасым-Жомарт Тоқаев жақында бекітілген сайлауалды тұғырнамасын жүзеге асыру жөніндегі іс-қимыл Жоспарында көрсетілген сот төрелігін іске асыру сапасын арттыру және сот жүйесін одан әрі жаңғырту жөніндегі ұсыныстарды жүзеге асыру үшін бірқатар нақты тапсырма берді.  
 
  

///
	 

	Серік Нығметұлы Ахметов Қазақстан Республикасының Қорғаныс министрі болып тағайындалсын.

	 

	Қазақстан Республикасының

	           Президенті                                                                                          Н.Назарбаев

	 

	 

	 

	Астана, Ақорда, 2014 жылғы  3 сәуір

	      №  783
///
	 

	Кездесу барысында компанияның Қазақстандағы қызметінің негізгі бағыттары талқыланды.

	Мемлекет басшысы «Арселор Миттал» жұмысының оң нәтижелеріне тоқталды.

	– Жалпы, компания шығаратын өнімдерге деген бағаның көтерілуі нәтижесінде көрсеткіштердің жақсаруы, табыстың көбеюі байқалуда. Негізгі стратегиялық міндет бұрынғысынша болат өндірісін 6 миллион тоннаға дейін ұлғайту болып қала бермек, – деді Нұрсұлтан Назарбаев.

	Қазақстан Президенті сондай-ақ компанияда жұмыспен қамтылған еңбеккерлерді әлеуметтік тұрғыдан қолайлы жағдайлармен қамтамасыз етудің маңыздылығына назар аударды.

	– Қазір ең басты нәрсе – өндірісте жұмыс істейтіндердің әлеуметтік көңіл-күйі. Менің теміртаулық металлургтермен және қарағандылық кеншілермен қарым-қатынасым ерекше. Сондықтан, жұмыс орындары қысқарып, жалақы төленбей жатса, олар тікелей маған хабарласады, – деді Нұрсұлтан Назарбаев.  

	Л.Миттал компания инвестицияларды еселеу арқылы өндірісті дамытуды жалғастырып жатқанын айтты.

	– Әлемдік экономикадағы тұрақсыздыққа қарамастан, «АрселорМиттал Теміртау» қызметі соңғы 4 жылда ұдайы кеңейіп отырды. Біз жылына орта есеппен 350 миллионнан 400 миллион долларға дейін  инвестиция салдық. Домна пештері мен орталық зауыттағы өндірісті жақсартып, аясын кеңейту жұмыстарын жалғастырдық, – деді компания басшысы.

	Соңында компанияның ел экономикасындағы маңызды рөлі мен оның индустриялық-инновациялық даму бағдарламасының екінші бесжылдығына қатысуының қажеттігі атап өтілді.  


/// 
Е.Тоғжанов Мемлекет басшысына Қазақстан халқы Ассамблеясының «Мәңгілік Ел: бір ел – бір тағдыр» тақырыбымен өтетін алдағы ХХІІ сессиясына дайындық барысы туралы баяндады.
Қазақстан халқы Ассамблеясы Төрағасының орынбасары – Хатшылық меңгерушісі сондай-ақ этносаралық келісімнің қазақстандық үлгісін ілгерілету жөніндегі жұмыстар мен өңірлердегі достық үйлерінің, этномәдени бірлестіктердің қызметі туралы айтты. 


///Қасым-Жомарт Тоқаев өзінің Қытай Халық Республикасына жасаған екі күндік мемлекеттік сапарының барысында Чжэцзян провинциясындағы Ханчжоу қаласына келді.
Қазақстан Президенті Ханчжоуда әлемдік нарыққа инновациялық өнімдерді шығаратын көшбасшы «Hikvision» компаниясына барды.
Компанияның Басқарма төрағасы Чэнь Цзуннянь Мемлекет басшысына «Hikvision» компаниясының қызметі туралы айтты. Сонымен қатар, Орталық Азия бойынша қолға алынған коммерциялық жобалардың атқарылу жайымен таныстырды.
Қасым-Жомарт Тоқаевқа компанияның робототехника саласында, үлкен деректерді өңдеу, жасанды интелект және заманауи технологиялар бағытында жасалған жұмыстарын көрсетті.


///Кездесу барысында компаниямен ынтымақтастықты дамыту және оның Қазақстандағы қызметі аясын кеңейту перспективалары, соның ішінде электронды коммерция мен төлем жүйелерін интеграциялау саласындағы бірлескен жобаларды іске асыру мәселелері талқыланды.
Мемлекет басшысы біздің ел Қытайдағы электронды сауда саласының үздігі болып саналатын және сол бағытта зор жетістікке жеткен «Alibaba Group» қызметінің тәжірибесін зерттеуге мүдделі екенін атап өтті.
– Мен сіздің компаниямен серіктестікті қолдаймын. Біздің ұлттық компаниямыз – «Қазпоштаның» «Alibaba Group» компаниясымен өзара тиімді іс-қимыл жасауға барлық мүмкіндігі бар. Жалпы, сіздердің компанияларыңыз тәрізді кәсіпорындар әлемдік экономиканың орнықты дамуы мен тұрақтылықтың факторы болып саналады. Әлемді саяси фрагментациялау, шекараларды жабу және өзара санкция салу белең алған қазіргідей жағдайда сіздер бұл кедергілерді табысты еңсеріп, халықаралық сауданың дамуына ықпал етіп отырсыздар, – деді Нұрсұлтан Назарбаев.
Д.Ма Қазақстанда компанияның бастамаларына қолдау көрсетіліп отырғаны үшін алғыс айтып, алдағы кезеңге арналған жұмыс жоспарлары туралы айтып берді. Сондай-ақ, «Alibaba Group» директорлар кеңесінің төрағасы елімізбен серіктестік қарым-қатынастың одан әрі дами беретініне сенім білдірді.

/// 
Мемлекет басшысы 7 мың адамдық мешіт құрылысының жобасымен танысты, сондай-ақ қаладағы діни конфессия және шығармашыл зиялы қауым өкілдерімен кездесті.
 
                                                             ***
Құрылысы жоспарланған ғимараттың жалпы алаңы – 16 мың шаршы метр. Архитектуралық жобаға сәйкес, мешітте биіктігі 75 метрлік бірнеше мұнара болады. Кешеннің орталық бөлігінде 9 күмбезді негізгі ғимарат орналасады. Сондай-ақ оның құрамына ислам кітапханасы, әкімшілік бөлік, намаз оқитын залы бар әйелдер корпусы, діни рәсімдер өткізуге арналған зал, оқу-ағарту топтарына арналған және медресе сыныптары бар ерлер бөлігі, сондай-ақ шеберхана мен дүкендер кіреді. 

///Мемлекет басшысы халықаралық әуежайдың ұшу-қону жолағы мен жолаушылар терминалын қайта жаңарту барысымен танысты.
Елбасыға ұшақты рульмен бағыттау жолағын, перронды, жарық беру жабдығы мен жолаушылар терминалын жаңғырту жұмыстары, сонымен қатар әуежайды одан әрі жетілдіру перспективалары туралы баяндалды.
***
Петропавл қаласындағы халықаралық әуежай нормативтік мүмкіндігі бойынша сағатына 200 жолаушы өткізе алады. Аэровокзал ғимаратының жалпы алаңы – 2 400 шаршы метр.  

///
	 

	Мемлекет басшысы «Қаржылық және экономикалық ынтымақтастықты Еуропа мен Азияның кеңейіп келе жатқан өзара байланыстары арқылы дамыту» тақырыбына арналған пленарлық сессияда сөз сөйледі.

	Қазақстан Президенті қазіргі қауіптер мен сын-қатерлерге лайықты жауап іздеу міндеті Еуропа мен Азия мемлекеттерін біріктірілген күн тәртібін қарастыруға мәжбүрлеп отырғанын айтты.

	Нұрсұлтан Назарбаев дағдарысты еңсерудің ең тиімді жолы ретінде Еуразиялық өңірдің ықпалдастық әлеуетін ашуды атады. Осыған байланысты Мемлекет басшысы құрлықтағы ынтымақтастықтың болашағына қатысты өз көзқарастарын ортаға салды.

	Қазақстан Президентінің пікірінше, халықаралық ынтымақтастықтың парадигмасын өзгеру қажет, бұл протекционистік кедергілерді жою мәселесінде нақты іс-әрекеттерге көшуді, нарықтарды ашып, өзара сауданы ұлғайтуды білдіреді.

	Мемлекет басшысы тағы бір бағыт ретінде жаһандық қаржы архитектурасының трансформациясын, қаржы секторындағы теңгерімсіздікті еңсеруді, халықаралық капитал қозғалысын реттеудің тиімді моделін әзірлеуді атады.

	Қазақстан Президенті жаңа қаржылық дәнекер көпірлердің қажеттігін айтты және бұл орайда өңірлік қаржы орталығы – Алматының үлкен әлеуетке ие екенін атап өтті.

	Тұтас өңірді дамытудың тағы бір негізгі шарты көлік-транзит инфрақұрылымын нығайту, соның ішінде Еуропаның Азияға қысқа әрі қауіпсіз жолын қамтамасыз ететін Ұлы жібек жолын жаңғырту болып саналады.

	Сонымен қатар Нұрсұлтан Назарбаев заманауи технологиялар мен энергетикалық ресурстарға қолжетімділіктің маңыздылығына назар аударды. Қазақстан Еуропа мен Азия үшін тұрақты түрде энергетикалық ресурстар жеткізуші ретінде энергетикалық бағдарларды одан әрі әртараптандыруды күшейтуге күш салуда. 

	Өңірдің орнықты дамуы үшін Еуразиялық Экономикалық Одақ негізгі буынына айналатын жалпықұрылықтық инфрақұрылым қалыптастыру басым маңызға ие болып саналады.    

	Бұдан бөлек, Мемлекет басшысы қазіргі уақытта Азия мен Еуропаға бір-бірін қайта тани түсу, өзара ықпалдастықтың мүлде жаңа негізін қалау қажет болып отырғанын атап өтті. Экономика және қаржы саласындағы  халықаралық әрекеттерді үйлестірудің платформасына Қазақстан ұсынған   «G-GLOBAL» бастамасы айналуы мүмкін.

	Соңында Нұрсұлтан Назарбаев Қазақстан «Азия-Еуропа» форумының толыққанды мүшесі ретінде диалог мен ынтымақтастықты дамытуға жан-жақты көмек көрсетуге әзір екенін айтты. 


///Шараға Армения, Әзербайжан, Беларусь, Қырғызстан, Молдова, Ресей, Тәжікстан, Түрікменстан, Өзбекстан елдерінің көшбасшылары қатысты.
Жиын барысында Тәуелсіз Мемлекеттер Достастығы шеңберінде көпқырлы өзара іс-қимыл жөнінде пікір алмасты. Сондай-ақ 2020 жылғы ТМД-ға төрағалық ету және ТМД Атқару комитетінің төрағасы туралы мәселелер қаралды.
Мемлекет басшысы өз сөзінде Тәуелсіз Мемлекеттер Достастығы ұйымын одан әрі дамытуға қатысты өзінің кешенді ұсыныстарын айтты.
Президенттің пікірінше, ТМД – достастық елдері арасында саяси, экономикалық және гуманитарлық байланыстарды сақтап, нығайтуға зор ықпал еткен беделді халықаралық ұйым.
Қасым-Жомарт Тоқаев дүниежүзінде шиеленістер мен белгісіздіктің дәуірі туып, сенімсіздік дағдарысының кесірінен халықаралық қатынастардың архитектурасы шатқаяқтап, әлемдік экономиканың тұрақсыздығынан дамушы елдерден қаржы «қашып» жатқанын атап айтты. Мемлекет басшысының ойынша, осының салдарынан аймақтық интеграцияға көзқарас өзгеріп, бұған дейін мызғымастай көрінген қарым-қатынастар моделі әртүрлі сынақтардан өтуде.
– Біздің ұйымға өзгермелі өмірге ыңғайлана отырып, аса күрделі де қажетті бейімделу процесінен өту керек. Нұрсұлтан Әбішұлы Назарбаевтың бастамасымен ТМД-ны құрылымдық жаңғырту процесіне кірістік. 2017 жылы ұйымның одан әрі даму Тұжырымдамасы мен экономикалық даму Стратегиясын өзектендіру жұмыстары басталды. Мен осы жұмыстарды жалғастыруға ниеттімін,– деді Президент.
Мемлекет басшысы ТМД-ның негізгі міндеттерінің бірі сауда-экономикалық ынтымақтастықты дамыту деп санайды.
– ТМД-да 2011 жылы құрылған еркін сауда аймағы біздің мемлекеттер арасындағы тауар айналымын жақсартуға жағдай жасады. Сонымен қатар сауда ынтымақтастығын одан әрі кеңейту үшін қазіргі кедергілерді азайту жөніндегі жұмыстарды жалғастыру керек. Ұйым шеңберінде экономикалық өзара іс-қимылдарға тың серпін беру үшін қосымша өсу мүмкіндіктерін қарастыру қажет,– деп топшылайды Қасым-Жомарт Тоқаев.
Президент бірлесіп атқаратын бірқатар перспективалы бағыттарды атады. Олар: цифрлы технологиялар, электронды сауда, еркін қызмет көрсету және туризм.
– Цифрлы технологиялардың қарқынды дамуы мемлекеттердің тыныс-тіршілігін өзгертті. ТМД елдерінің барлығында экономиканы цифрландыру жұмыстары жүріп жатыр. Бірлескен жұмыстың нәтижесін көру үшін ұйым шеңберінде білім мен тәжірибе алмасып, күш біріктіру маңызды. Осы орайда, ТМД аумағында заманауи технологиялар жөнінде тұрақты негізде арнайы форумдар ұйымдастыруды ұсынамын,– деді Мемлекет басшысы.
Қасым-Жомарт Тоқаев 2018 жылы әлемдегі электронды сауда көлемі жеке тауар айналымының 11,5% құрап, 1,8 триллион долларға жеткенін айтты. Сарапшылардың болжамынша, 5 жылдан кейін бұл көрсеткіш 2,8 триллион долларға жетеді. Президент ұйым шеңберінде электронды сауданы дамытуға ықпал ететін нормативтік құжат әзірлеуді ұсынды. Қазір Достастық елдерінің жалпы әлемдік саудадағы үлесі 1%.
Мемлекет басшысы туризм саласындағы өзара іс-қимылдың болашағы зор екеніне тоқталды. Қасым-Жомарт Тоқаевтың айтуынша, аталған сала әлемнің көптеген мемлекеттеріне пайда әкеліп отыр.
– Достастық елдерінің әрқайсысына тән демалыс орындары, табиғи және тарихи нысандары бар. Олар әлемнің тартымды туристік бағыттарын толықтыра алады,– деді Президент.
Түрлі визалық және миграциялық ережелер туралы айтқан Мемлекет басшысы ТМД территориясында Шенген келісімі секілді «Достастық Визасы» деген шартты атаумен бірыңғай жүйе енгізу мәселесін қарастыруды ұсынды. 
Қасым-Жомарт Тоқаев бұл бастама туристер санын күрт арттыратынын, алайда, аталған мәселені сарапшылардың жан-жақты зерттеуі қажет екенін айтты.
Президент ұйым аясында 2020 жылды Жеңістің 75 жылдығына арналуының символдық мәні бар деді.
– Сол сұрапыл жылдарда біздің халқымыз, оның ішінде қазақстандықтар да бар, басқыншылар төндірген қатерге жұдырықтай жұмылып қарсы тұрды. Майдан даласында қаза болған батырларға, ардагерлер мен тыл еңбеккерлеріне құрмет көрсету біздің ортақ парызымыз. Біз, қазақстандықтар, Екінші дүниежүзілік соғыстың тарихының бұрмалауына түбегейлі қарсымыз,– деді Мемлекет басшысы.
Сөз соңында Қасым-Жомарт Тоқаев Қазақстанның ТМД аумағында терең әрі жүйелі ұжымдасуға дайын екенін мәлімдеді.
ТМД мемлекеттері басшылары Кеңесінің отырысынан кейін төмендегі құжаттарға қол қойылды:
1. Тәуелсіз Мемлекеттер Достастығы ұйымына мүше елдердің стратегиялық экономикалық ынтымақтастығы туралы Декларациясы;
2. Тәуелсіз Мемлекеттер Достастығы ұйымына мүше елдер басшыларының ұйымға мүше мемлекеттердің халқына және әлемдік қауымдастыққа 1941-1945 жж. Ұлы Отан соғысындағы совет халқының Жеңісіне 75 жыл толуына орай Үндеуі;
3. Тәуелсіз Мемлекеттер Достастығы ұйымына мүше елдердің бас бостандығынан айырудан басқа жаза түрлерін орындауды беру туралы Конвенциясы;
4. Тәуелсіз Мемлекеттер Достастығы ұйымына мүше елдердің 2020-2022 жылдар аралығында терроризммен және экстремизмнің өзге де зорлық-зомбылық түрлерімен күресте ынтымақтастығы туралы Бағдарламасы.








///Мемлекет басшысы ауыл шаруашылығы өнімін өндірумен және өткізумен айналысатын аграрлық кәсіпорын қызметімен, сондай-ақ егін алқабының жай-күйімен танысты.
Қазақстан Президентіне Қостанай облысындағы астық жинау науқаны мен агроөнеркәсіп кешенін дамыту бағытында атқарылып жатқан жұмыстар жөнінде баяндалды.
Нұрсұлтан Назарбаев сондай-ақ ауыл шаруашылығы саласы еңбеккерлерімен әңгімелесті.
– Қостанай  облысы ауыл шаруашылығы тауарын ең көп көлемде шығаратын өңір болып саналады. Мемлекет ауыл шаруашылығына қолдау көрсетуін жалғастыра береді. Осы саланы ғылымның қазіргі заманғы жетістіктерін ескеріп, озық шетелдік тәжірибені зерделей отырып жетілдіру қажет. Бұл ауыл шаруашылығын сапалық тұрғыдан жаңа деңгейге көтеруге мүмкіндік береді, – деді Мемлекет басшысы.      
Аграрлық сала еңбеккерлері Қазақстан Президентіне өңірге жан-жақты қолдауы және ауыл шаруашылығы саласында жүргізіп отырған тиімді саясаты үшін алғыстарын білдірді.
Соңында Нұрсұлтан Назарбаев жиналғандарға жемісті жұмыс пен зор табыс тіледі. 



///
	 

	Кездесуге Президент Әкімшілігінің Басшысы К.Мәсімов пен Президент Әкімшілігі Басшысының орынбасары Б.Сұлтанов қатысты.

	Кездесу барысында Премьер-Министр еліміздің әлеуметтік-экономикалық дамуының негізгі көрсеткіштері мен экономиканың өсу қарқынын ұстап тұру жөнінде қабылданған шаралар туралы баяндады.

	- Өткен жылы елдің жалпы ішкі өнімнің номинальды көлемі жоспарланғаннан 1,4 трлн. теңгеге төмен болды. Сөйтіп, экономикалық өсім күтілген 6 пайыздың орнына 5 пайызды құрады. Соның өзінде, біз бұл жаман көрсеткіш емес деп санаймыз. Сонымен қатар, металлургия мен тау-кен металлургия салаларының негізгі экспорттық өнімдеріне сұраныстың азаюы мен әлемдік бағаның төмендеуі жалпы ішкі өнімнің өсу қарқынының төмендеуінен және республикалық бюджеттің түсімдерінен де байқалды. Осындай нәтижелерді есепке ала отырып, біз бюджетке түзетулер енгізуді жоспарлаудамыз. Өйткені күткеніміздей, биыл ол 495 миллиардтай теңгені жеткізе алмай отыр. Сонымен бірге, түсімдерді ұлғайту жөнінде жұмыс жүргізілуде және жағдайды түзету үшін қажетті шаралар қабылданатын болады, - деді С.Ахметов.

	Нұрсұлтан Назарбаев бюджеттің кіріс бөлігінің көрсеткіштерін оның теңдестірілуі мен тиімділігі мақсатында анықтау қажеттігін атап өтті.

	Мемлекет басшысы кездесу қорытындысы бойынша қаралған мәселелер жөнінде бірқатар нақты тапсырмалар берді.    
///
	 

	Бақыт Тұрлыханұлы Сұлтанов Қазақстан Республикасы Премьер-Министрінің орынбасары – Қазақстан Республикасының Қаржы министрі болып тағайындалсын, ол Қазақстан Республикасы Президентінің Әкімшілігі Басшысының орынбасары қызметінен босатылсын.

	 

	 

	Қазақстан Республикасының

	                Президенті                                                                                                                     Н.Назарбаев

	 

	 

	Астана, Ақорда, 2013 жылғы  6 қараша

	        № 684

	 
///Қазақстан Президенті Стамбул қаласына келді.  Мемлекет басшысы сапар барысында Ислам ынтымақтастығы ұйымының ХІІІ саммитіне қатысады. Бұдан бөлек, Түркия Президенті Р.Ердоғанмен,  түрік холдингтері мен компанияларының басшыларымен, сондай-ақ саммит аясында делегация жетекшілерімен кездесу өткізу жоспарланған. 
///Мемлекет басшысы кеңес алдында көрмедегі Қазақстанның ұлттық павильоны, халықаралық тақырыптық және корпоративтік павильондар, сауда-сауық нысандары орналасатын құрылыс алаңын аралап көрді.
Кеңес барысында Нұрсұлтан Назарбаев Астана қаласын дамыту мәселесі мемлекеттің назарында екенін атап өтті.
ЭКСПО-2017 көрмесін өткізу елорданы дамытудағы маңызды белес болып саналады. Мен көрменің салынып жатқан нысандарын қарап шықтым. Қарқын өте қарбалас, бірақ кесте орындалып жатыр. Бүгінде құрылыс нысандарында шамамен 10 мың адам жұмыспен қамтылған, – деді Мемлекет басшысы.
Сондай-ақ Қазақстан Президенті өткен жыл қорытындысы бойынша елорданың өңірлік жиынтық өнімінің өсім қарқыны 5 пайызға жетіп, бүкіл ел бойынша ең жоғары көрсеткіш болғанына және жалпы Қазақстан экономикасы өсімінің 40 пайызын қамтығанына назар аударды.
Инвестиция тарту тұрғысынан елеулі жұмыс атқарылды. Жалпы, елорданы көшіргеннен бері тартылған инвестицияның көлемі 6 триллион теңгеден асты. Соның 2 триллион теңгесі мемлекеттік бюджеттен бөлінді. Бұл ретте қазынаға түскен салық түсімдері қазірдің өзінде 4 триллион теңгеден асты. Бұл – мемлекет жүзеге асырған ең тиімді жоба. Көріп отырғандарыңыздай, мемлекеттің Астана құрылысына салған шығыстары ақталды. Бұған қоса, Астана былтыр бірінші рет бюджетіміздің донорына айналып, 900 миллиард теңгеден астам қаражат аударды. Барлық түсімдердің 75 пайызы қаладағы барлық жұмыс орнының жартысын қамтамасыз етіп отырған шағын және орта бизнестен түсіп жатыр. Бұл – біз бүкіл Қазақстан бойынша ұмтылып отырған деңгей, барлық өңір осы көрсеткішке теңесуі тиіс, – деді Нұрсұлтан Назарбаев.
Мемлекет басшысы 2015 жылы қалада 18 мыңнан астам жаңа жұмыс орны ашылғанын, жұмыссыздық ел бойынша ең төменгі, 4,7 пайыз деңгейінде екенін атап өтті.
 Өткен жылдар ішінде 150 ірі әлеуметтік нысан салынды, жаңа университет халықаралық тұрғыдан мойындалды. Медициналық холдинг базасында халыққа сапалы медициналық қызмет көрсететін заманауи кластер жұмыс істеп жатыр. Оның қызметін былтыр 150 мың адам пайдаланды. Бүгінде елордада ең ұзақ өмір сүру жасы деңгейіне қол жеткізілді. Мәселен, орташа өмір сүру жасының ұзақтығы 75 жастың шамасында, барлық өңір осы маңызды көрсеткішке ұмтылуы тиіс. Астанада орташа еңбекақы 190 мың теңгеден асады. Біз ел тәуелсіздігінің 25 жылдығын мерекелеуге жақсы нәтижелермен келіп отырмыз, – деді Қазақстан Президенті.
Нұрсұлтан Назарбаев қала халқының саны болжам бойынша дүниежүзілік ЭКСПО көрмесі ашылар кезге қарай 1 миллион адамға жететініне назар аударды.  
Мемлекет басшысы сондай-ақ Астананың дамуындағы негізгі түйткілді мәселелерге тоқталды.
Қазіргі уақытта елорда экономикасын нығайту басым бағыт болатыны атап өтілді.
Арнаулы экономикалық аймақ оң ықпалын тигізді. Қазіргі кезде АЭА аумағында аффинажды зауыт, жолаушылар вагонын, локомотив, әскери жабдықтар, жарық диодты және оптикалық құралдар шығаратын кәсіпорындар тәрізді ірі жобалар жүзеге асырылды. Олардағы қазақстандық қамту үлесі 20-дан 50 пайызға дейін барады. Дегенмен, іске қосылған 22 жобаның тек 23 пайызы толық қуаты бойынша жұмыс істеп тұр, – деді Нұрсұлтан Назарбаев.
Қазақстан Президенті қаланың инвестициялық тартымдылығы мәселесіне тоқталып, инвесторлармен жасалатын меморандумдардың тиімділігін арттыруды, сондай-ақ жаңадан ашылып жатқан өндірістердің табыстылығына мониторинг жүргізуді тапсырды.
Мемлекет басшысы сондай-ақ жауапты органдарға жер ресурстарының тиімді игерілуін бақылауға алуды тапсырды.
Менің тиісті тапсырмамнан кейін Бас прокуратура мен өзге де органдар тексерулер жүргізді. Пайдаланылмай жатқан 16 мың гектар жер анықталды, енді соны қайтарып алумен айналысу керек. Игерілмеген аумақтар тіпті қаланың орталығында да бар, – деп атап өтті Нұрсұлтан Назарбаев.
Астанадағы іскерлік ортаның ахуалын жақсарту жолдары да сөз болды.
  Елордада бизнес үшін қолайлы ахуал қалыптасқан, банктердің бизнеске зор қызығушылығы байқалады. Заманауи сауда орындарын ұйымдастыру үшін кәсіпкерлерге мыңдаған орын бөлу тұрғысындағы жақсы бастама жүзеге асырылып жатыр. Астанада алғашқы болып тек отандық тауарларды сататын сауда орындары ашылды. Алайда қалада, негізінен, кәсіпкерліктің екі түрі – сауда мен құрылыс дамуда. Шағын және орта бизнес инновация саласында тым аз, – деді Қазақстан Президенті.
Мемлекет басшысы елорданың сауда орындарының елдің солтүстік және орталық өңірлеріндегі ауыл шаруашылығы өнімдерін өндірушілермен өзара іс-қимылының нашар екеніне назар аударды.
Нұрсұлтан Назарбаев көлік инфрақұрылымы жұмысына арнайы тоқталып,  ЭКСПО қарсаңында қала үшін мейлінше маңызды нысандар жаңа әуежай терминалы мен теміржол  вокзалы екенін атап өтті.
Бүгіннің өзінде үлкен кептелістер қалыпты жағдайға айналды, бұл  проблеманы шешу қажет. Егер сауатты түрде жобалаумен қазір айналыспасақ, бірнеше жылдан кейін бізді көлік коллапсы күтіп тұр. Қалада әлі күнге дейін тұрақтар жүйесі ұйымдастырылмаған, қоғамдық көлікте жолақы үшін электронды төлем жасау енгізілмеген, – деді Қазақстан Президенті.
Сондай-ақ жолдар салу мен нөсер жауын жағдайына арналған кәріздер жүргізу сапасына тиімді бақылау жасау жүйесі енгізілу қажеттігі де айтылды.
Бұдан бөлек, Мемлекет басшысы азаматтардың жайлы жол жүруіне бағдарланған такси қызметі жұмысына бақылау ұйымдастыру ісін қолға алуды тапсырды.
Нұрсұлтан Назарбаев бүгінде жаңа тұрғын үйлер құрылысының қарқыны қанағаттанарлық екенін, бірақ қалада үлескерлік құрылыс аясында салынып жатқан проблемалы 45 нысан пайда болғанын айтты.
Қазақстан Президенті әлеуметтік саланы дамыту аспектілері арасынан  балабақшадағы орынмен қамтамасыз ету мәселесіне тоқталып, бұл түйткілді тұрғын үйлерден тиісті орындар бөлу арқылы шешуді,  жастар үшін спорт нысандарына қолжетімділік деңгейін, орта және жоғары білім сапасын арттыруды, сондай-ақ, әсіресе, медициналық туризм есебінен медицина кластерін дамытуды тапсырды.
Білім және ғылым министрлігінің мәліметі бойынша, қаланың 7 университетінің бірде-бір ғылыми әзірлемесі жоқ, 6 университетінің бірде-бір авторлық куәлігі, 5-еуінің бірді-бір патенті жоқ екен. Мұндай жайт әлемде жоқ. ЭКСПО-ға дайындықтың өзі Астананың ғылыми қоғамдастығын көрме тақырыбы аясындағы инновациялық жобаларды әзірлеу ісіне белсене қатысуға ұмтылдыруға тиіс, – деді Нұрсұлтан Назарбаев.
Сондай-ақ Мемлекет басшысы қаланы одан әрі көгалдандыру, ботаникалық бақ құрылысын салу және гүлзар аймағын жетілдіру қажеттігіне назар аударды.
Сөз соңында қауіпсіздік пен қоғамдық тәртіпті қамтамасыз ету мәселесі көтерілді. 
Іс-шара аясында Астана қаласының әкімі Ә.Жақсыбеков, «Астана ЭКСПО-2017» ҰК АҚ басқармасының төрағасы А.Есімов, энергетика министрі Қ.Бозымбаев, сыртқы істер министрі Е.Ыдырысов, «Астана» халықаралық қаржы орталығының басқарушысы Қ.Келімбетов баяндама жасады.
Кеңес қорытындысы бойынша Мемлекет басшысы бірқатар нақты тапсырма берді. 









///Мемлекеттер басшылары екіжақты қарым-қатынастарды одан әрі нығайтудың перспективаларын, оның ішінде Қазақстан Президентінің былтырғы қазан айында Ашхабадқа жасаған мемлекеттік сапарының қорытындысы бойынша қол жеткізілген уағдаластықтардың іске асырылу барысын талқылады.
Президенттер өзара сауда-саттық көлемінің артқанына, энергетика, көлік, өнеркәсіп және ауыл шаруашылығы салаларындағы ынтымақтастықтың жанданғанына көңілдері толатынын айтты. Әңгімелесу барысында мемлекеттер басшылары бауырлас екі ел арасындағы сауда-экономикалық, инвестициялық және мәдени-гуманитарлық байланыстарды одан әрі кеңейтуге ниетті екендерін атап өтті.
Қасым-Жомарт Тоқаев Түрікменстан Президентіне шынайы құрметін білдіре отырып, Гурбангулы Бердімұхамедовтің кезектен тыс президент сайлауын өткізу жөніндегі шешімін қолдайтынын мәлімдеді. Қасым-Жомарт Тоқаевтың айтуынша, Түрікменстан басшысының саяси әрі өмірлік мол тәжірибесі осы мемлекеттің өркендеуіне септігін тигізері сөзсіз.
 
///Мемлекет басшысы Қасым-Жомарт Тоқаев пен Еуропалық кеңестің төрағасы Дональд Туск қасірет қақпасының алдында бас иіп, саяси қуғын-сүргін құрбандарының рухына тағзым етті. 
Қазақстан Президенті мен Еуропалық кеңес басшысы «АЛЖИР» мемориалды-музей кешеніндегі ескерткіш тақтаға гүл шоғын қойып, саяси құрбандардың өмірі жайлы мәліметтер жинақталған кешен музейін аралап көрді. 
31 мамыр  - саяси қуғын-сүргін құрбандарын еске алу күні ретінде 1997 жылдан бері аталып келеді. 




///Кездесу барысында компаниямен ынтымақтастықты дамыту және оның Қазақстандағы қызметі аясын кеңейту перспективалары, соның ішінде электронды коммерция мен төлем жүйелерін интеграциялау саласындағы бірлескен жобаларды іске асыру мәселелері талқыланды.
Мемлекет басшысы біздің ел Қытайдағы электронды сауда саласының үздігі болып саналатын және сол бағытта зор жетістікке жеткен «Alibaba Group» қызметінің тәжірибесін зерттеуге мүдделі екенін атап өтті.
– Мен сіздің компаниямен серіктестікті қолдаймын. Біздің ұлттық компаниямыз – «Қазпоштаның» «Alibaba Group» компаниясымен өзара тиімді іс-қимыл жасауға барлық мүмкіндігі бар. Жалпы, сіздердің компанияларыңыз тәрізді кәсіпорындар әлемдік экономиканың орнықты дамуы мен тұрақтылықтың факторы болып саналады. Әлемді саяси фрагментациялау, шекараларды жабу және өзара санкция салу белең алған қазіргідей жағдайда сіздер бұл кедергілерді табысты еңсеріп, халықаралық сауданың дамуына ықпал етіп отырсыздар, – деді Нұрсұлтан Назарбаев.
Д.Ма Қазақстанда компанияның бастамаларына қолдау көрсетіліп отырғаны үшін алғыс айтып, алдағы кезеңге арналған жұмыс жоспарлары туралы айтып берді. Сондай-ақ, «Alibaba Group» директорлар кеңесінің төрағасы елімізбен серіктестік қарым-қатынастың одан әрі дами беретініне сенім білдірді.

///Кездесу барысында Қазақстан мен Халықаралық электр байланысы одағының инфокоммуникациялық технология саласындағы өзара іс-қимыл мәселелері талқыланды.
Президент Қазақстанда жаңа инновациялар мен технологияларды дамытуға және енгізуге баса мән берілетінін атап өтті. Мемлекет басшысы өңірде заманауи инфокоммуникациялық инфрақұрылым құрудың маңыздылығын айтты.
Чжао Хоулинь Қасым-Жомарт Тоқаевқа Халықаралық электр байланысы одағы қызметінің негізгі бағыттары туралы мәлімдеді. Атап айтқанда, ол Президентке өзі басқаратын одақтың 4G және 5G сияқты телекоммуникациялар мен қызмет көрсету саласы бойынша әзірлеп жатқан халықаралық стандарттары жөнінде айтты.  
Халықаралық электр байланысы одағы Бас хатшысының бағалауынша, Қазақстанда блокчейн, Big Data технологияларын, жаңа сандық қаржы құралдарын пайдалануға, сондай-ақ, ауыл шаруашылығында, білім беру және денсаулық сақтау салаларында, мемлекеттік басқару ісінде кеңінен қолданылатын ақпараттық-коммуникациялық технологияларды енгізуге жақсы мүмкіндіктер жасалған деп санайды.
Кездесуге Цифрлық даму, қорғаныс және аэроғарыш өнеркәсібі министрі Асқар Жұмағалиев, Президенттің көмекшісі Мұрат Нұртілеуов, Халықаралық электр байланысы одағының өңірлік өкілі Кирилл Опарин қатысты.
 
 


/// 
Алдағы президенттік сайлауға тоқталған  Гүрбангулы Бердымұхамедов бұл оқиға Қазақстанның бұдан әрі тұрақты дамуы үшін маңызды екенін атап өтті.
Екі елдің көшбасшылары екіжақты ынтымақтастықтың өзекті мәселелерін, сондай-ақ Нұрсұлтан Назарбаевтың Түрікменстанға 2014 жылғы желтоқсандағы сапары кезінде жасалған уағдаластықтардың жүзеге асырылу барысын талқылады.
Мемлекет басшылары сапар қорытындысын жоғары бағалады және сауда-экономика әлеуеті мен «Қазақстан – Түрікменстан – Иран»  теміржол магистралін тиімді пайдалану қажеттігін тағы бір рет атап өтті.
Нұрсұлтан Назарбаев пен Гүрбангулы Бердымұхамедов Түрікменстан Президентінің Қазақстанға алдағы ресми сапарына дайындық мәселелері жөнінде де сөз қозғады. 
///Елбасы Қазақстан халқы Ассамблеясының облыстық ғимараты алдында бой көтерген «Қазақ еліне мың алғыс!» монументін көрді. Монумент өңірдің 20 этномәдени бірлестігінің бастамасымен салынған, ол түрлі ұлттардың қазақ халқына деген адал ниеті мен алғысының нышаны болып саналады.
Нұрсұлтан Назарбаев түрлі этностар арасындағы достық тәуелсіз Қазақстанның басты байлығы екенін атап өтті.
Қазақстан Президенті «Қоғамдық келісім» мекемесі мен өңірдің этномәдени орталықтары орналасқан Қазақстан халқы Ассамблеясының ғимаратын аралады.
Мемлекет басшысына этномәдени бірлестіктер өкілдері орындаған «Бірлігіміз жарасқан» деп аталатын музыкалық композиция көрсетілді.




///
	 

	Джон Ордвейге өз ілтипатын білдіре отырып, ҚР Мемлекеттік хатшысы М.Тәжин екі ел арасындағы стратегиялық серіктестікті тереңдетудің  маңыздылығын атап өтті. 

	Әңгімелесу барысында тараптар Қазақстан-АҚШ қарым-қатынасының дамуының жай-күйі мен перспективаларын, соның ішінде стратегиялық серіктестік, сауда-экономикалық және инвестициялық ынтымақтастық, мәдениет және білім салалары бойынша кең ауқымды мәселелерді талқылады.

	1993 жылдан бері АҚШ-тың Қазақстан экономикасына салған инвестиция көлемі – 24 млрд. доллар. Қазақстанда экономиканың жетекші салаларында 300-ден астам бірлескен кәсіпорын жұмыс істейді.

	Джон Ордвей 2004-2008 жылдары Құрама Штаттардың Қазақстандағы Елшісі болды, ал 2011 жылы елімізде АҚШ-тың  Қазақстандағы Уақытша сенімді өкілі болып қызмет атқарды.
///
	 

	ҚХР Төрағасы Қазақстан Президентіне Қытай Коммунистік партиясы 18-съезінің табысты шақырылымына байланысты жолдаған құттықтау хаты үшін алғыс айтқан.

	Өз кезегінде, ҚХР Төрағасы Нұрсұлтан Назарбаевты Қазақстанның ЭКСПО-2017 халықаралық көрмесін өткізу құқын жеңіп алуымен құттықтаған.

	«Бұл - Қазақстанның әлеуметтік-экономикалық даму ісіндегі табыстарын халықаралық қоғамдастықтың мойындауы. Қазақстан Бүкіләлемдік жарқын, ерекше, табысты көрме өткізетініне сенемін» делінген хатта.

	Құттықтау хатының соңында Х.Цзиньтао Нұрсұлтан Назарбаевқа - денсаулық және қызметінде табыс, Қазақстан мен оның халқына өсіп-өркендеу тілеген.     
///Кездесу барысында Мемлекет басшысына «Ақ жол» демократиялық партиясы мен оның Парламент Мәжілісіндегі фракциясының жұмысы жөнінде мәлімет берілді.
Қазақстан Президенті «Ақ жол» демократиялық партиясының мемлекеттік саясатты жүзеге асыру және оның негізгі басымдықтарын халыққа түсіндіру үдерісіндегі рөлін ерекше атап өтті.
– Сіз еліміздегі тәжірибелі Парламент депутаттарының бірі ретінде ұзақ жылдардан бері «Ақ жол» партиясына басшылық етіп келесіз. Партияларыңыз нақты жұмыстар атқаруда. Мемлекеттің жүргізіп жатқан саясатына қолдау білдіріп, халық бірлігін нығайту ісіне өз үлестеріңізді қосып отырсыздар, – деді Елбасы.
А.Перуашев партия фракциясының биылғы Жолдаудың негізгі бағыттарын орындау, соның ішінде «Бизнестің жол картасы-2020», «Индустриялық-инновациялық даму» бағдарламаларын одан әрі жүзеге асыруға және отандық бизнесті қолдау мақсатымен қабылданып жатқан шараларға қатысты ұсыныстар енгізу жөніндегі жұмыстарын атап өтті.

///
	 

	Кездесу барысында Нұрсұлтан Назарбаев Голландтық компанияларымен ынтымақтастыққа және өзара ықпалдастық саласын кеңейтуге мүдделілік бар екенін атап өтті.

	– Нидерландтың Қазақстан экономикасына салған инвестициясы 30 миллиард АҚШ долларын құрайды. Өзара тауар айналымы 10 миллиард доллар деңгейіне жетіп отыр. Бұл – Еуропалық Одақ елдері арасындағы ең жоғары көрсеткіш. Қазір Қазақстан индустриялық-инновациялық бағдарламаны іске асыруда, оның аясында 500-ден астам кәсіпорын, 600 мыңдай жұмыс орны ашылды. Біз Голландтық компанияларды бірлесе жұмыс істеуге шақырамыз. Еліміз мұнай-газ, түсті және қара металлургия, химия саласында өңдеуші кәсіпорындарды дамытуға мүдделі. Біз мұндай өндіріс үшін жеңілдіктер ұсынамыз және тиісті инфрақұрылым қалыптастырамыз. Ақпарат және ауыл шаруашылығы саласындағы ынтымақтастыққа да мүдделіміз, – деді Қазақстан Президенті.

	Нұрсұлтан Назарбаев Қазақстанның Франция, Германия, Испанияның бірқатар ірі компанияларымен ынтымақтастық деңгейі жоғары екенін атап өтіп, республика шетелдік инвестицияны көлемі жөнінен мейлінше көбірек тартатын 20 елдің қатарына кіретініне тоқталды.

	Кездесу соңында Мемлекет басшысына Қазақстан Президенті бейнеленген Голландтық жаңа пошта маркасы және «Президент Назарбаев» деп аталатын қызғалдақтың жаңа түрі таныстырылды, сондай-ақ Роттердам қаласы әкімдігінің «Астана» жаңа алаңын ашу туралы бастамасы жарияланды.         



///Қарсы алу рәсімі аяқталған соң мемлекеттер басшыларының шағын және кеңейтілген құрамдағы отырыстары өтті.
Мемлекет басшысы саммиттің Халықаралық Аралды құтқару қорының 25 жылдығы қарсаңында өтуінің символдық мәні зор екенін айтып, осы жалпыөңірлік маңызды басқосу алаңының алғашқы күндерінен бастап мұнда Арал теңізі мен Арал аймағының күрделі әлеуметтік-экономикалық, су шаруашылығы және экологиялық мәселелерін шешуге бағытталған жұмыстардың атқарылып жатқанын атап өтті.
– Аралды құтқару қоры халықаралық деңгейде белсенді жұмыс жүргізуде. Соның арқасында Арал өңіріне әлемдік қоғамдастық пен халықаралық қаржы институттары тарапынан айтарлықтай көмек көрсетіліп келеді. Біздің бірлесе жұмыс істегеніміздің арқасында бұл қор Біріккен Ұлттар Ұйымының Бас Ассамблеясы жанындағы бақылаушы мәртебесіне ие болды, – деді Нұрсұлтан Назарбаев.
Қазақстан Президенті Орталық Азиядағы трансшекаралық су ресурстары өңірдегі халықтардың ортақ игілігі екеніне тоқталды, сондай-ақ осы аймақтағы мемлекеттердің барлығы тиімді шешімдер іздестіріп, оңтайлы идеялар мен нақты жобалар ұсынып жатқанын айтты.
– Түрікменстанның бастамасы бойынша Біріккен Ұлттар Ұйымының деңгейінде Арал аймағы елдеріне арналған БҰҰ-ның Арнайы бағдарламасын қабылдау мәселесі қарастырылуда. Тәжікстанның ұсынысы бойынша Біріккен Ұлттар Ұйымының Бас Ассамблеясы 2018 жылдан бастап «Су – орнықты даму көзі» атты халықаралық іс-қимылдың онжылдығын жариялады. Өзбекстан биылғы маусым айында Ташкентте Орталық Азияның халықаралық экологиялық форумын жоғары деңгейде өткізді. Қырғызстанның бастамасы бойынша Біріккен Ұлттар Ұйымы құрылымдарының қолдауымен «Шу және Талас өзендерінің бассейндеріне арналған іс-қимылдардың стратегиялық бағдарламасы» әзірленді, – деді Мемлекет басшысы.
Нұрсұлтан Назарбаев Қазақстанның осы бағытта белсенді жұмыс атқарып жатқанын айтып, елдер делегацияларын биылғы 10-12 қазанда Астанада өтетін Трансшекаралық су ағыны мен халықаралық көлдерді қорғау және пайдалану жөніндегі БҰҰ конвенциясына мүше тараптар кеңесінің Сегізінші сессиясына қатысуға шақырды.
Қазақстан Президенті бірлескен іс-қимылдың арқасында қол жеткізілген оң нәтижелерге арнайы тоқталды.
– «Сырдария өзенінің арнасын реттеу және Арал теңізінің солтүстік бөлігін сақтау» ауқымды жобасын жүзеге асыру нәтижесінде Сырдария өзенінің төменгі саласындағы экологиялық жағдай елеулі түрде жақсарды. Солтүстік Арал қалпына келіп, онда судың деңгейі 2010 жылдан бері тұрақты түрде 42 метрлік көрсеткішті ұстап тұр. Судың тұздылығы төмендеп, теңіздің қоректік базасы, өсімдіктер мен жануарлар дүниесі қалпына келуде. Арал теңізінің қазақстандық бөлігіндегі микроклимат пен әлеуметтік жағдай жақсарды. Балық өңдейтін бірқатар кәсіпорын ашылып, олардың өнімі шетелге экспортталуда, – деді Мемлекет басшысы.
Нұрсұлтан Назарбаев шағын құрамда өзекті проблемалардың, ұйымның тиімділігін арттыруға және бірлескен күш-жігерді үйлестіруге бағытталған Халықаралық Аралды құтқару қоры міндеттерінің егжей-тегжейлі талқыланғанына назар аударып, Қазақстан ұсынған шараларға арнайы тоқталды.
– Қордың қазіргі институттарының негізінде Халықаралық Аралды құтқару қорының ұйымдастырушылық құрылымы мен шарттық-құқықтық базасын жетілдіру қажет. Арал теңізі бассейнінің су ресурстарын басқару жүйесін автоматтандырудың, бөлудің, есепке алудың, мониторинг жасаудың, соның ішінде олардың сапасын жақсартудың уақыты келді. Қазіргі жағдайда Орталық Азияның халықаралық су-энергетикалық консорциумын құру мәселесіне қайта оралудың маңызы зор. Халықаралық Аралды құтқару қорының Атқарушы комитетін елдеріміздің біріне тұрақты орналастыру мәселесін қарастыру керек, – деді Қазақстан Президенті. 
Мемлекет басшысы бүгінгі кездесу халықаралық ауқымдағы маңызды оқиға болып саналатынын және су ресурстары мен экология мәселелері бойынша өңірлік кооперация үдерісіне тың серпін беретінін атап өтті.
– Біз мұнда жаңа басымдықтар мен міндеттерді анықтадық. Орталық Азияның орнықты дамуы мен өркендеуі үшін бұл мәселелерді шешудің маңызы аса зор. Сондықтан, мұның бәрі біздің әрі қарай бірлесіп үйлесімді іс-қимыл жасауымызды талап етеді. Мен Қазақстанның әрқашан да өңірлік ынтымақтастық мәселелері жөнінде дәйекті әрі сенімді әріптес екенін және солай болып қала беретінін нық сеніммен айтқым келеді, – деді Нұрсұлтан Назарбаев.




/// 
Кездесуге Түркияның Ulker Group, Turkuaz Group, Yildirim Group, Yildiz Holding, Akfel Holding, Aselsan Electronic, Acibadem сияқты 25-ке жуық компаниясының басшылары қатысты.
Әңгіме барысында ынтымақтастықтың түрлі салаларында бірлескен жобаларды жүзеге асыру мүмкіндіктері жөнінде пікір алмасылды. Компания басшылары Қазақстанда шетелдік инвесторлар үшін жағдай жасалғанына алғыс білдіріп, мұның қазақстандық серіктестермен өзара іс-қимыл аясын кеңейту мүмкіндігіне жол ашып отырғанын айтты.
Қазақстан Президенті қазіргі кезде елімізде түрік капиталының үлесі бар 1600-ден аса компания жұмыс істейтініне, сондай-ақ Түркияның 15 мыңға жуық азаматы тұрып жатқанына назар аударды.
Қиындықтар бар екеніне қарамастан, екі ел арасындағы тауар айналымы 2 миллиард доллардан асып түседі. Президент Ердоғанмен уағдаластық бойынша, бұл көрсеткішті 10 миллиард долларға жеткізуіміз керек. Соңғы 10 жылда түрік бизнесінің біздің экономикаға салған инвестициясы 2 миллиард доллардан асты. Былтыр Қазақстанда белсенді инвестициялық жұмыс жасаған шетелдік он компанияның үшеуі түріктікі болды. Мысалы, қазір Қазақстан мен Түркияның жалпы құны шамамен 3 миллиард доллар  болатын 91 бірлескен жобасы жүзеге асырылуда, – деді Мемлекет басшысы.
Нұрсұлтан Назарбаев Қазақстанның Еуразиялық экономикалық одаққа мүшелігі мен Қытай Халық Республикасымен көршілестігі аясында бизнес үшін туындайтын зор мүмкіндіктерді атап өтті.
Мемлекет басшысы Қазақстанда жүзеге асырылып жатқан Бес институционалдық реформа туралы да әңгімелеп, оның аясында шетелдік инвесторлар үшін қолайлы жағдай жасау жөнінде шаралар қарастырылғанын айтты.
Сонымен қатар, біздің ел көздеген мақсаттары жөнінен ҚХР-дың Жібек жолы Экономикалық белдеуі бастамасына ұқсас «Нұрлы  жол» бағдарламасын белсенді түрде жүзеге асыруда. Аталған жоспар аясында елімізді инфрақұрылымдық тұрғыдан дамыту саласында ауқымды жұмыстар жүргізіліп жатыр.
Нұрсұлтан Назарбаев «Нұрлы жолдың» және индустриялық-инновациялық даму бағдарламасының мүмкіндіктерін түрік компаниялары да тиімді пайдалана алатынына сенім білдірді.
Сондай-ақ Қазақстан Президенті түрік компанияларын алдағы «ЭКСПО-2017» көрмесіне қатысуға шақырды.
Мемлекет басшысы кездесу барысында айтылған барлық ұсыныстар мен бастамаларға қолдау білдіре отырып, Түркия бизнесмендерінің қызметіне біздің елде жан-жақты қолдау көрсетілетінін атап айтты. 



///Ұлыбританияның Премьер-Министрі Тереза Мэйдің Қасым-Жомарт Тоқаевты Қазақстан Президенті лауазымына сайлануымен құттықтаған жеделхаты келіп түсті.
«27 наурыздағы құттықтау хатымда Британ-Қазақстан қатынастарының нығайып келе жатқанын атап өттім. Сол сәттен бастап елдеріміз арасындағы байланыстардың арта түскеніне қуаныштымын», – деп жазған Тереза Мэй.
Біріккен Корольдіктің Министрлер кабинетінің басшысы екіжақты іс-қимылдарды одан әрі дамытудың маңыздылығын атап өтті.
«Сіздің президенттік қызметіңіздің барысында Ұлыбритания мен Қазақстан арасындағы саяси, экономикалық және мәдени салалардағы ынтымақтастықтың жалғаса беретініне, сондай-ақ, елдеріміз арасындағы өзара қарым-қатынастардың одан әрі нығая түсетініне сенімдімін», – делінген жеделхатта. 
///Президентке «қасіретті қаңтар» оқиғасын тергеп-тексеру жұмыстарының барысы және рұқсат етілмеген тергеу әдістеріне қатысты азаматтар мен құқық қорғаушылардың мәліметтері негізінде қабылданып жатқан шаралар туралы баяндалды.
Қасым-Жомарт Тоқаевқа бүгінде 3070 қылмыстық іс қозғалғаны туралы мәлімет берілді. Оның 2710-ын,  соның ішінде, негізінен, ұрлық, тонау, бұзақылық, қару ұрлау және басқа да қылмыстарды ішкі істер органдары тергеп-тексеріп жатыр.
Бас прокурордың айтуынша, Сыбайлас жемқорлыққа қарсы қызмет құқық қорғау органдары қызметкерлерінің лауазымдық өкілеттіктерін асыра пайдаланғаны туралы азаматтардың шағымдары бойынша 173 істі жүргізуде. Мемлекетке опасыздық жасау, өкілеттіктерді асыра пайдалану және билікті басып алуға әрекет ету бойынша 15 іс Ұлттық қауіпсіздік комитетінің қарауында жатыр. Сондай-ақ арнаулы прокурорлардың басшылығымен ведомствоаралық тергеу тобы жаппай тәртіпсіздіктер мен терроризм актілері бойынша 179 істі тексеруде.
Тәртіпсіздіктер өршіп тұрған кезде қызметтік ғимараттарды тастап кеткен күштік құрылымдар органдарының лауазымды тұлғаларына қатысты бөлек тергеу жүргізілуде. Осындай әрекеттердің салдарынан Алматы қаласында, Алматы және Жамбыл облыстарында құқық қорғау органдарының арсеналындағы 1500-ден астам қару қылмыскерлердің қолына түскен.
Жалпы алғанда, қаңтар оқиғасы кезінде 3388 қару, оның ішінде 10 аңшылық дүкенінен 1629 мылтық ұрланған. Осының тек үштен бірі немесе 967 қару табылды. Қаруларды іздеу және қайтарып алу жұмыстары жалғасып жатыр. Барлық фактілер бойынша тергеп-тексеру жүргізілуде.
Бұдан бөлек Ғизат Нұрдәулетов Президентке жанар-жағармай материалдары, сұйытылған газ айналымы және бағаны белгілеу, кедендік шекара саласындағы тексерудің алдын ала нәтижелері туралы есеп берді.
Мемлекет басшысы қылмыстық қудалауға түскен азаматтардың конституциялық құқығын сақтаудың маңызды екенін атап өтті. Қасым-Жомарт Тоқаев кінәлі адамдарға қатысты жауапкершілік шараларын қабылдай отырып, әрбір расталған хабарламаға дер кезінде назар аударуды, сондай-ақ  тергеу барысы жөнінде халыққа уақтылы ақпарат беруді тапсырды.
///
	 

	Нұрсұлтан Назарбаев «Қазақ елі» монументі алаңындағы «Наурыз-2014» мерекелік іс-шарасына қатысты, онда Қазақстанның белгілі әртістері мен шығармашылық ұжымдарының қатысуымен концерт өтті.

	Өз сөзінде Мемлекет басшысы барша қазақстандықтарды Наурыз мерекесімен құттықтап, ол халқымыздың бірлігі мен татулығының символы екенін айтты.

	 – Бұл – халықтың ұлы мерекесі, күн мен түннің теңелуінің белгісі. Бірлік, бауырластық, толеранттылық және тұрақтылықтың нышанындай бұл мейрам 5 мың жылдан бері атап өтіліп келеді. Осының бәрі – Қазақстан жүріп келе жатқан жол. Бұл идеяны біз тәуелсіздігімізді жариялаған күннен бастап жүзеге асырып келеміз. Бұл – ұлы қазына, біз оны көздің қарашығындай сақтауға тиіспіз. Елімізде 100-ден астам этнос, 40-қа жуық діни конфессия өкілдері татулық пен достықта өмір сүріп келеді. Осының арқасында біз мемлекет құрдық, сүйікті елордамызды тұрғыздық, – деді Нұрсұлтан Назарбаев.

	Қазақстан Президенті қазіргі әлемнің нәзік те күрделі екеніне тоқталды.

	– Жыл сайын ғаламшарда 30-ға жуық қарулы қақтығыс орын алып, жүз мыңдаған адам құрбан болуда, 800 миллионға жуық адам аштық азабын тартуда, ал 400 миллион адам ауыз суға зәрулік көруде. Кез келген келеңсіз әрекет бізде бар игілікке зардабын тигізуі мүмкін, – деді Мемлекет басшысы.

	Нұрсұлтан Назарбаев барлық қазақстандықтар үшін ортақ мақсат – республикамыздың 2050 жылға қарай әлемдегі ең дамыған 30 елдің  қатарына қосылуы екенін атап көрсетті.

	– Біз еңбектің, береке-бірліктің және тұрақтылықтың арқасында дамып келеміз. Бүкіл әлемде жұмыс орындары қысқарып жатқан кезде біз индустриялық-инновациялық бағдарлама аясында 60 мың жұмыс орнын аштық, «Жұмыспен қамту – 2020» бағдарламасы бойынша жұмыспен қамтамасыз етіп, жаңа мамандықтарға баулудамыз. Бұған қоса, мен өз жарлығыммен бюджеттік мекемелер еңбеккерлерінің жалақысын арттыруды тапсырдым. Менің шешіміме қолдау көрсетіп, өз ұжымдарының еңбекақасын арттырған компаниялардың бәріне алғыс айтамын, – деді Қазақстан Президенті.

	Соңында Мемлекет басшысы баршаны мерекемен тағы да құттықтап, татулық, келісім, Отанға және өз жақындарына деген сүйіспеншілік сезімін тіледі.




///
	 

	Екі мемлекеттің көшбасшылары екіжақты ынтымақтастықты дамытудың негізгі бағыттарын, сондай-ақ Си Цзиньпиннің Қазақстанға мемлекеттік сапары қорытындысында қол жеткізілген келісімдердің іске асырылуы барысын қарастырды.

	Сондай-ақ, тараптар халықаралық күн тәртібіндегі негізгі жайттарды, атап айтқанда Шанхайда өтетін АӨСШК алдағы саммитін және Украинадағы жағдайды талқылады.

	Көлік-транзит және су-энергетика салаларындағы байланыстарды нығайту мәселелеріне де баса назар аударылды.

/// 
Кеңеске Президенттің көмекшісі – Қауіпсіздік кеңесінің хатшысы Н.Ермекбаев, Қорғаныс министрі И.Тасмағамбетов, Қорғаныс министрінің бірінші орынбасары – Қарулы Күштер Бас штабының бастығы С.Жасұзақов қатысты.
Нұрсұлтан Назарбаевқа Қазақстан армиясының жауынгерлік дайындығын жетілдіру бағытында жүргізіліп жатқан жұмыстар мен оның жауынгерлік әлеуетін нығайту шаралары туралы баяндалды.
Кездесу қорытындысы бойынша Мемлекет басшысы бірқатар нақты тапсырма берді 

///Мемлекеттік хатшы жұмыс сапары барысында «Рухани жаңғыру» бағдарламасы аясында өткен «Туған жер» республикалық жерлестер форумына қатысты.
Форумға Парламент депутаттары, мемлекеттік органдардың жетекшілері, қоғам қайраткерлері, белгілі ғалымдар, шығармашылық зиялы қауым өкілдері, әйгілі спортшылар, әлемнің 20 елінде тұрып жатқан ақтөбелік жерлестер қатысты.
Г.Әбдіқалықова форумға қатысушыларға арналған Нұрсұлтан Назарбаевтың құттықтау сөзін оқып берді. Онда «Рухани жаңғыру» аясында жүзеге асырылып жатқан айрықша маңызды жобалардың бірі – «Туған жер» жобасы екені айтылған. Жалпыұлттық патриотизм қағидаттарына негізделген «Туған жер» бағдарламасы осындай шараларды жүйелендіріп, ортақ игілікке айналдыруды көздейді.
Мемлекеттік хатшы өз сөзінде саясат пен экономикадағы ауқымды өзгерістердің өзегі – қоғамдық сананы жедел жетілдіретін «Рухани жаңғыру» жалпыұлттық жобасы екеніне тоқталып өтті. Бүгінде елімізде осы мақсатқа жету үшін 6 бірегей жоба жүзеге асырылуда. Соның бірі – жалпыұлттық патриотизмнің маңызды тірегіне айналған «Туған жер» бағдарламасы.
Сондай-ақ, Г.Әбдіқалықова мемлекет-жекеменшік серіктестігі аясында салынған «Жекпе-жек спорт сарайының» ашылу рәсіміне қатысты. Рәсімнен кейін дзюдодан Қазақстан Республикасы Президентінің кубогы үшін халықаралық турнир басталды.
– Биыл елімізде Үшінші жаңғыру басталды. Оның бір бағыты рухани жаңғыру болып саналады. Біздің «Рухани жаңғыру» бағдарламамыз бен «жайлы жол» деп аударылатын дзюдо ұғымы ортақ мәнге ие. Ол – сананың кемелденуі, – деді Г.Әбдіқалықова.
Сапар барысында Мемлекеттік хатшы «Рухани жаңғыру» бағдарламасын жүзеге асыру аясында салынған әлеуметтік-мәдени нысандарды аралап көрді.
///Келіссөз барысында тараптар күн тәртібінде тұрған өзекті мәселелер жөнінде пікір алмасты, сондай-ақ екіжақты ынтымақтастықты дамытудың стратегиялық бағыттарын талқылады.
– Президент ретіндегі Сіздің алғашқы мемлекеттік сапарыңыз Наурыз мейрамымен және елдеріміз арасында дипломатиялық қарым-қатынастың орнағанына 25 жыл толған кезеңмен тұспа-тұс келіп отыр. Қазақстан Өзбекстан делегациясы сапарының жемісті болуы үшін барлық жағдайды жасауға әзір, – деді Мемлекет басшысы.
Қазақстан Президенті ширек ғасырлық ынтымақтастығымыз аясында түрлі саладағы 100 келісімге қол қойылғанын, соның ең негізгілері – Мәңгілік достық туралы шарт пен Стратегиялық әріптестік туралы шарт екендігін айтты.
Нұрсұлтан Назарбаев екі ел арасындағы қарым-қатынасты нығайтуға Өзбекстанның тұңғыш Президенті И.Каримовтың қосқан үлесін ерекше атап өтті.
– Тарихымыздың, тіліміз бен дәстүріміздің ортақтығы, халықтарымыздың көршілестігі қазақ пен өзбектің мәдени-гуманитарлық саладағы өзара тығыз іс-қимылының қалыптасуына алғышарт жасады. Қазақстан мен Өзбекстанда тұратын диаспора өкілдері қарым-қатынасымызға ерекше сипат дарытып отыр. Олар екі ел арасындағы дәнекер болып саналады. Сіздің елмен достық пен ынтымақтастықты нығайтуға негізделген бағытымыз өзгермейді, – деді Қазақстан Президенті.
Мемлекет басшысы Астана мен Ташкент арасындағы сауда-экономикалық ынтымақтастықты екіжақты қатынастың өзегі деп бағалады. Нұрсұлтан Назарбаев 2016 жылы нарықтық бағаның 9%-ке төмендегеніне қарамастан, елдеріміз арасындағы сауда көлемінің 16%-ке өскеніне тоқталды.
– Бүгінде Қазақстанда өзбек капиталының үлесі бар 800-ге жуық кәсіпорын жұмыс істейді. Дәл қазір Астанада бизнес-форум өтуде. Оған екі тараптың әрқайсысынан 250 бизнесмен қатысып отыр. Форум қорытындысы бойынша 75 коммерциялық шарттан тұратын құжаттар жиынтығын қабылдау жоспарланған, – деді Қазақстан Президенті.
Мемлекет басшысы бұған дейін Ш.Мирзиёевпен Самарқандта өткен кездесуден соң өнеркәсіп, бизнес, энергетика, көлік, сондай-ақ ғарыш және туризм салаларындағы екіжақты байланыс айтарлықтай жандана түскенін айтты.
Сонымен қатар, Нұрсұлтан Назарбаев көлік-транзит саласындағы ынтымақтастықтың жандана түскенін, соның ішінде жүрдек пойызға арналған Астана – Ташкент теміржол қатынасы, жаңа әуе жолы және автобус рейстері іске қосылғанын ерекше атап өтті.
Соңында Мемлекет басшысы «ЭКСПО-2017» халықаралық көрмесіне Өзбекстанның кең ауқымда қатысуы жөнінде шешім қабылдағаны үшін Ш.Мирзиёевке алғыс білдіріп, бұл Өзбекстан Республикасына өзінің зор жетістіктерін бүкіл әлем алдында паш етуіне мүмкіндік беретініне сенім білдірді.
Ш.Мирзиёев мемлекетаралық қарым-қатынастың дамуына негіз болған және өзара сенім мен іскерлік сипатындағы келіссөздер үшін Қазақстан басшылығына алғыс білдірді.
– Бұл сапарды Самарқандта өткен ашық әңгімеміздің жалғасы деп санаймыз. Бүгінгі бизнес-форум өзбек тарапының сауда-экономикалық байланыстарымызды дамытуға деген шын ниетін көрсетеді, – деді Өзбекстан Президенті.
Өзбекстан Республикасының басшысы екі мемлекеттің халқының достығын нығайту ісіндегі Нұрсұлтан Назарбаевтың рөлін атап өтті. Сондай-ақ, Ш.Мирзиёев парламентаралық және өңіраралық байланысты жандандырудың маңыздылығына тоқталды.
Кездесу соңында екі елдің басшылары бұқаралық ақпарат құралдары өкілдері  үшін бірлескен брифинг өткізді.
Қазақстан мен Өзбекстан Президенттерінің кездесу қорытындысы бойынша төмендегідей құжаттарға қол қойылды:
– Қазақстан Республикасы мен Өзбекстан Республикасы арасындағы стратегиялық әріптестікті одан әрі тереңдету және тату көршілікті нығайту туралы бірлескен декларация;
– Қазақстан Республикасының Үкіметі мен Өзбекстан Республикасының Үкіметі арасындағы өңіраралық ынтымақтастық туралы келісім;
– Қазақстан Республикасының Үкіметі мен Өзбекстан Республикасының Үкіметі арасындағы 2017-2019 жылдарға арналған экономикалық ынтымақтастық жөніндегі стратегия;
– Қазақстан Республикасының Үкiметi мен Өзбекстан Республикасының Үкiметi арасындағы Табыс пен мүлiкке қосарланған салық салуды болдырмау туралы келiсiмге өзгерістер мен толықтырулар енгізу туралы хаттама;
– 2006 жылғы 20 наурыздағы Қазақстан Республикасының Үкіметі мен Өзбекстан Республикасының Үкіметі арасындағы халықаралық автомобиль қатынасы туралы келісімге өзгерістер мен толықтырулар енгізу туралы хаттама;
– Қазақстан Республикасы Сыртқы істер министрлігі мен Өзбекстан Республикасы Сыртқы істер министрлігі арасындағы 2017-2018 жылдарға арналған ынтымақтастық жөніндегі бағдарлама;
– Қазақстан Республикасы Қорғаныс министрлігі мен Өзбекстан Республикасы Қорғаныс министрлігі арасындағы әскери ынтымақтастық туралы келісім.




///
	 

	Қазақстан Республикасы Конституциясының 44-бабының 3) тармақшасына  сәйкес  ҚАУЛЫ ЕТЕМІН:

	1. Қазақстан Республикасы Байланыс және ақпарат агенттігі Үкімет құрамына кірмейтін орталық атқарушы орган ретінде құрылып, оған:

	1) Қазақстан Республикасы Көлік және коммуникация министрлігінен байланыс, ақпараттандыру, мемлекеттік көрсетілетін қызметтерді автоматтандыруды бақылау және халыққа қызмет көрсету орталықтарының қызметін үйлестіру саласындағы;

	2) Қазақстан Республикасы Мәдениет және ақпарат министрлігінен ақпарат, мұрағат ісі және құжаттама саласындағы функциялар мен өкілеттіктер берілсін.

	2. Қазақстан Республикасы Мәдениет және ақпарат министрлігі Қазақстан Республикасы Мәдениет министрлігі етіп қайта құру жолымен қайта ұйымдастырылсын.

	3. Қазақстан Республикасының Үкіметі:

	1) мыналарды:

	Қазақстан Республикасы Мәдениет және ақпарат министрлігінің Ақпарат және мұрағат комитетін;

	Қазақстан Республикасы Көлік және коммуникация министрлігінің Байланыс және ақпараттандыру комитетін;

	Қазақстан Республикасы Көлік және коммуникация министрлігінің Мемлекеттік қызметтерді автоматтандыруды бақылау және халыққа қызмет көрсету орталықтарының қызметін үйлестіру комитетін таратуды;

	2) осы Жарлықтың 1-тармағында көрсетілген Қазақстан Республикасының мемлекеттік органдарының штат санын қайта бөлуді;

	3) осы Жарлықты іске асыру жөніндегі өзге де қажетті шараларды қабылдауды қамтамасыз етсін.

	4. «Қазақстан Республикасы Үкіметінің құрылымы туралы» Қазақстан Республикасы Президентінің 1999 жылғы 22 қаңтардағы № 6 Жарлығына мынадай өзгеріс пен толықтыру енгізілсін:

	1-тармақта:

	«Қазақстан Республикасының Мәдениет және ақпарат министрлігі;» деген жол мынадай редакцияда жазылсын:

	«Қазақстан Республикасы Мәдениет министрлігі;»;

	мынадай мазмұндағы жолмен толықтырылсын:

	«Қазақстан Республикасы Байланыс және ақпарат агенттігі.».

	5. Осы Жарлықтың орындалуын бақылау Қазақстан Республикасы Президентінің Әкімшілігіне жүктелсін.

	6. Осы Жарлық қол қойылған күнінен бастап қолданысқа енгізіледі.

	 

					Қазақстан Республикасының

					               Президенті

					 

					Н.Назарбаев

	 

	Астана, Ақорда, 2014 жылғы 7 наурыз

	                        № 761
/// 
А.Бушез Қазақстанның Нұрсұлтан Назарбаевтың басшылығымен қол жеткізген және болашаққа деген оның көреген болжамынан қуат алған елеулі табыстары елдің экономикалық жетістіктері мен тұрақтылығын, халықтың бірлігі мен келісімін қамтамасыз еткенін атап өткен.  
«Қазақстан Еуропалық одақтың өңірдегі ең басты серіктесіне айналды. «Қазақстан-2050 стратегиясы және Сіз жариялаған, алысты көздеген саяси, экономикалық және құқықтық реформалар бағдарламасы еліңізді тың табыстарға жетелеп, Кеңейтілген серіктестік және ынтымақтастық туралы келісім арқылы ЕО-мен ынтымақтастыққа жаңа жолдар ашатынына сенімдімін. Біздің өте жақсы екіжақты ынтымақтастығымыз әрі қарай өрістеп, тереңдей түсеріне, сондай-ақ Қазақстанның көпвекторлы саясатын жалғастыруға өз үлесін қосатынына сенемін. Еуропалық одақ өкілдігі осы мақсаттарды қолдауға бейілді және оған жету үшін мүмкіндігінше үлес қосуға дайын», – делінген құттықтауда. 
///Кездесу Шетелдік инвесторлар кеңесінің пленарлық отырысы басталар алдында өтті. Келіссөз барысында тараптар инвестициялық ынтымақтастықтың одан арғы перспективасын және бірлескен жобаларды іске асыру мәселесін талқылады.
Мемлекет басшысы бүгінде Банк тарапынан Қазақстандағы инфрақұрылымдық жобаларға, шағын және орта бизнес саласына ауқымды инвестиция салынғанын, сондай-ақ экономикалық өзара қарым-қатынасты одан әрі дамыту қажеттігін атап өтті.
С.Чакрабарти Нұрсұлтан Назарбаевқа жұмыс кестесінің тығыздығына қарамастан, кездесуге мүмкіндік жасағаны үшін алғыс айтты.
– Сіздер Астана экономикалық форумын өткіздіңіздер. Бүгін Шетелдік инвесторлар кеңесі өтуде. Таяуда ЭКСПО көрмесінің ашылу рәсімі өтті. Бұл іс-шара Қазақстанның халықаралық аренадағы абыройын айтарлықтай арттырады және елдеріңіздің әлеуетін толық танытады, – деді Еуропа қайта құру және даму банкінің президенті.
Сонымен қатар, тараптар кеңейтілген әріптестік туралы келісім аясындағы ынтымақтастықтың барысы жөнінде пікір алмасты. Келісім нәтижесінде 2016 жылдың қорытындысы бойынша инвестиция көлемі 1,1 миллиард АҚШ долларына жетті.
Кездесу соңында Энергетика министрі Қ.Бозымбаев Қазақстан Президентін «Болашақтың энергиясы» макеті туралы бейнематериалмен таныстырды.

///Қасым-Жомарт Тоқаевқа Ақтоғай кен байыту комбинаты құрылысының екінші кезеңі туралы ақпарат берілді. Заманауи және цифрлық технологиялар қолданылатын нысан пайдалануға берілгеннен кейін,  ол әлемдегі мыс концентратын өндіретін ірі кәсіпорындардың қатарына қосылуға мүмкіндік алады. Жобаға 1,2 миллиард АҚШ доллары көлемінде инвестиция салынады. Мұнда қосымша 1200 жаңа жұмыс орны ашылады.
Президент комбинаттың құрылысын аяқтап, Тәуелсіздік күні қарсаңында іске қосуды тапсырды. Олег Новачук компания қызметкерлері Мемлекет басшысының тапсырмасын барынша қысқа мерзімде орындап, жоспарға сәйкес өнім өндіре бастайтынын айтты.
Қасым-Жомарт Тоқаевқа жұмысшыларға жасалып жатқан жағдай жайында, атап айтқанда, оларды баспанамен, азық-түлікпен қамтамасыз ету, бос уақыттарын тиімді өткізуді ұйымдастыру туралы баяндалды.
///
	 

	Мемлекет басшысы металды өңдеу және қайта өңдеу, арматура жасау және ұсақ сортты прокаттар шығару жөніндегі инвестициялық жобаның жүзеге асырылу барысымен танысты.

	Қазақстан Президентіне прокат жасайтын технологиялық желінің жұмысы мен өндіріс технологиясы туралы, сондай-ақ атқарылып жатқан шаралар жөнінде баяндалды.

	Сонымен қатар, Нұрсұлтан Назарбаев кәсіпорынның өндірістік цехтарын аралап көрді.

	«ЕвразКаспианСталь» ЖШС-ның Қостанай прокат зауыты темірбетонды конструкцияларды арматуралауға арналған ыстық илемді болат өндіреді. Кәсіпорынның қуаты – жылына 450 мың тонна, онда 250-ден астам адам жұмыс істейді. 
///Қазақстан мен Ресей арасындағы XVI өңіраралық ынтымақтастық форумына қатысу үшін Омбыға келген Қасым-Жомарт Тоқаев Владимир Путинмен кездесті.
Мемлекеттер басшылары екіжақты қатынастарды дамытудың перспективалары мен өңірлік деңгейдегі ықпалдастықтың өзекті мәселелерін талқылады.
Қасым-Жомарт Тоқаев қонақжайлық танытқаны үшін Владимир Путинге ризашылық білдіріп, форумның тиімділігі мен табыстылығын атап өтті.
– 2003 жылы Қазақстанның Тұңғыш Президенті Нұрсұлтан Назарбаев пен Сіздің күш-жігеріңіздің арқасында Омбыда өңіраралық деңгейдегі алғашқы кездесу өтті. Бұл механизм толықтай іске қосылып, өңірлер ықпалдастығының тиімді құралы ретінде өзін дәлелдеді. Екі елдің аймақтары арасындағы сауда көлемінің артып келе жатқаны өте маңызды. Біз өнеркәсіп кооперциясында, ауыл шаруашылығы саласындағы ынтымақтастықта зор табыстарға қол жеткіздік. Сондықтан ауқымды жұмыс атқарылды деп ойлаймын, – деді Қазақстан Президенті.
Владимир Путин Ресей мен Қазақстанның арасын байланыстыратын дәстүрлі форумның маңызды екенін айтты.
– Елдеріміздің арасындағы қарым-қатынастар табысты дамып келеді. Былтыр тауар айналымы 14 пайыздан асты. Инвестиция көлемі ұлғая түсті. Біз тұрақты түрде кездесіп отырамыз. Дегенмен ерекше назар аударатын мәселелер әрқашан табылады, – деді Ресей Президенті.
 







///
	 

	Кездесу барысында министр Қазақстан Президентіне еліміздің аграрлық саладағы жұмысының 2012 жылғы қорытындылары және оны одан әрі дамытудың 2020 жылға дейінгі негізгі бағыттары туралы баяндады.

	- Мемлекет ауыл шаруашылығына жан-жақты қолдау көрсетіп келеді. Қаржыландыру жыл сайын өсіп отыр. Еліміздің агроөнеркәсібінің негізгі мақсаты – ішкі нарықты өзіміздің азық-түлікпен және отандық өнімдермен 80 пайызға дейін қамтамасыз ету. Бүгінгі күні агроөнеркәсіп саласын дамытудың алдағы кезге арналған бағдарламасы әзірленген. Бұл салада ауқымды жұмыстар күтіп тұр, - деді Қазақстан Президенті.

	Нұрсұлтан Назарбаев инвентаризация жүргізу нәтижесінде ауыл шаруашылығы айналымына қайтарылған 7,8 миллион гектар жерді тиімді пайдаланудың, сондай-ақ өңдеу саласын дамытудың және экспорттауды жылына 60 мың тоннаға дейін ұлғайта отырып, өзіміздің ет өнімдерімізбен қамтамасыз етудің маңыздылығын атап өтті.  

	Сонымен қатар, Қазақстан Президенті саланың өнімділігін одан әрі арттыру қажеттігіне және жобаларды іске асырудың экономикалық тиімділігіне тоқталды.

	   А.Мамытбеков Қазақстан Президентін ауыл шаруашылығын қолдаудың жаңа тетіктерін ұсынуға және салаға жаңа технологиялар тартуға бағытталған ауылшаруашылық кешенін дамытудың 2013-2020 жылдарға арналған  бағдарламасын әзірлеу аяқталғаны туралы хабардар етті. Бағдарлама, сондай-ақ, бизнесті ауыл шаруашылығындағы басымдығы бар бағыттарды дамытуға ынталандыруды қарастырады. Осылайша, жеті жыл ішінде саланы дамытуға шамамен үш триллион теңге қаражат бөлу жоспарланып отыр.

	Кездесу қорытындысы бойынша Мемлекет басшысы тұқым себу науқанына уақтылы дайындалу және ауылшаруашылық кешенін дамытуға бөлінетін қаражатты тиімді пайдалану жөнінде нақты тапсырмалар берді.
///
	 

	Қазақстан Президенті Голландтың жоғары технологиялық кәсіпорындарының жетістіктері көрмесімен, атап айтқанда Royal Ten Cate, CLAAS, Royal Dutch Shell, Royal Philips тәрізді және басқа да компанияларының жобаларымен танысты.

	Сондай-ақ, онда бірлескен қазақстандық-еуропалық перспективалық инвестициялық жобалар таныстырылды.

	25 компания  қатысқан көрме аясында жалпы құны 328 миллионнан астам еуро болатын екіжақты 13 құжатқа қол қойылды.


/// 
Нұрсұлтан Назарбаев Grand Park Almatу сауда орталығының жаңа ғимаратында орналасқан гипермаркетті аралап, Қазақстанда жасалған өнімдерді көрді.  Сондай-ақ Мемлекет басшысы отандық өндірістен шыққан тауарлар сатып алды.
Сонымен қатар мұнда Қазақстан Президентіне сауда саласы мен жалпы қаланың әлеуметтік-экономикалық дамуына қатысты негізгі көрсеткіштер туралы баяндалды.
***
Carrefour гипермаркетіне қазақстандық 500-ден аса компания өз өнімін жеткізеді, соның 130-ы – Алматы қаласы мен Алматы облысында ауыл шаруашылығы өнімдерін өндірушілер. Сауда үйіндегі барлық тауар түрлерінің ішіндегі отандық өнімдер үлесі шамамен 40-50% болады.
8 мың шаршы метр алаңда 30 мың аталымдағы тауарлар қойылған. Қазіргі кезде гипермаркетте 450 қызметкер жұмыс істейді. Инвестицияның жалпы көлемі 5 миллиард теңге болды. 




///
	 

	С.Ахметов Қазақстан Президентіне ағымдағы әлеуметтік-экономикалық көрсеткіштер, Үдемелі индустриялық-инновациялық даму бағдарламасын іске асыру барысы және алдағы жылыту кезеңіне дайындық жөніндегі іс-шаралар туралы баяндады.

	Нұрсұлтан Назарбаев кездесудің қорытындысы бойынша бірқатар нақты тапсырмалар берді. 
///Ресей Федерациясы, Татарстан Республикасы, Набережные Челны қаласы
Мемлекет басшысы Татарстанның республикалық маңызы бар қаласы Набережные Челны шаһарына барып, Ресейдің ірі автомобиль корпорациясы – «КАМАЗ» компаниялар тобының өндірісімен танысты.
«КАМАЗ» әлемдегі ауыр жүк көліктерін шығаратын жетекші компаниялардың жиырмалығына кіреді. Оның өндірістік қуаты жылына 71 мың машина шығаруға мүмкіндік береді.

Алыс-жақын шетелдерге көлік экспорттайтын бұл компанияның басшылығының айтуынша, Қазақстанның автомобиль нарығы өте маңызды бағыт. Былтырғы жылдың қорытындысы бойынша еліміздегі жаңа жүк көліктері нарығындағы «Камаздың» үлесі 42 пайыз болған. Аталған компания Қазақстанда бірнеше жобаны қолға алған. Соның бірі – Қостанай қаласының индустриялық аймағындағы шойын құю өндірісін іске асыратын «KamLitKZ» зауытының құрылысы. Өндірісті 2024 жылдың екінші жартыжылдығында іске қосу жоспарланып отыр. Дәл осы индустриялық аймақта көліктің құрал-саймандарын шығаратын зауыт салынып жатыр.
Компания басшылығының айтуынша, Қазақстанда алдағы уақытта «КАМАЗ» көлігіне қажетті қосалқы бөлшектер шығарылмақ.

Мемлекет басшысы «КАМАЗ» компаниясының зауыттарында тәжірибе алмасып жүрген қазақстандық мамандармен әңгімелесті. Осындай мүмкіндік туғызғаны үшін жұмысшы жастар Қазақстан Президентіне алғыс айтты. Тәжірибе жинау мақсатымен екі айға келген жұмысшылар Қостанайда ашылатын зауытта жұмыс істейтін болады.
– Бұл – экономикамызға тың серпін беретін маңызды жоба. Сіздердің қажетті білім алып, тәжірибе жинағандарыңыз өте құптарлық жайт, – деді Мемлекет басшысы.
Бұдан кейін Қасым-Жомарт Тоқаев экономиканың негізгі драйвері саналатын мұнай өңдеу, машина жасау салаларына арналған және Татарстаннан шығатын өзге де өнімдер қойылған көрмені аралап көрді.















///Форумға Еуразиялық медиа форумның ұйымдастыру комитетінің төрайымы, Парламент Сенатының депутаты Д.Назарбаева, «Астана ЭКСПО-2017» ұлттық компаниясының басқарма төрағасы А.Есімов, Түрік Республикасының бұрынғы президенті А.Гүл, Еуропалық Комиссияның бұрынғы басшысы Ж.Мануэль Баррозу, АҚШ-тың бұрынғы энергетика министрі Б.Ричардсон, сондай-ақ Қазақстанның және шет елдердің танымал саяси және қоғам қайраткерлері, сарапшылар, әлемдік жетекші бұқаралық ақпарат құралдарының өкілдері қатысты.
Мемлекеттік хатшы форумға қатысушыларға Қазақстан Президентінің «Еуразиялық медиа форум он бес жылдық қызметі барысында журналистер қоғамдастығының өзекті мәселелері ғана емес, кең ауқымды жаһандық проблемалар да талқыланатын басқосуға айналып, лайықты беделге ие болды» деп атап өткен құттықтау сөзін жеткізді.
Сонымен қатар, форумға қатысушыларға арналған сөзде әлемнің жаңа ақпараттық орта қалыптастыру кезеңіне көшкені, алдағы әлеуметтік және технологиялық өзгерістерге дайындық орнықты дамудың айқындаушы факторы болып отырғаны айтылған. Технологиялық құрылымды өзгертудің басты бағыты ретінде форумның күн тәртібіне енгізілген «жасыл экономика» мәселелері Астанада өтіп жатқан «ЭКСПО-2017» көрмесінің тақырыбымен үндеседі.
Іс-шараның күн тәртібіне дағдарыстар дәуіріндегі тұрақтылық пен әлемдік нарықтарда жаһандық көшбасшылыққа жасалған қадамдар, Сирия дағдарысын шешу жолындағы саяси үдерістер, интеграцияның қозғаушы күші ретіндегі инвестиция, цифрлық революция кезеңіндегі қауіпсіздік стратегиясы сияқты мәселелер де енгізілді.
///
	 

	Әңгімелесу барысында екі елдің көшбасшылары халықаралық күн тәртібіндегі өзекті мәселелер жөнінде, соның ішінде Украинадағы қоғамдық-саяси ахуалдың дамуына қатысты пікір алмасты.

	Нұрсұлтан Назарбаев Қазақстанның стратегиялық серіктес ретінде Украинадағы аз ұлттар құқығын, сондай-ақ өзінің қауіпсіздігінің мүддесін қорғайтын Ресейдің ұстанымына түсіністікпен қарайтынын атап өтті.

	Мемлекет басшысы барлық мүдделі қатысушылар байыптылық танытатынына және келіссөздер жолымен жағдайды тездетіп қалпына келтіру шараларын қабылдайтынына үміттенетінін білдірді.       

	Қазақстан Президенті Украинадағы дағдарысты егемендікті сақтау негізінде және халықаралық құқық нормаларына сәйкес бейбіт жолмен реттеу қажеттігі туралы өзінің пікірін білдірді.
///
	 

	Әңгімелесу барысында екі елдің көшбасшылары халықаралық күн тәртібіндегі өзекті мәселелер жөнінде, соның ішінде Украинадағы қоғамдық-саяси ахуалдың дамуына қатысты пікір алмасты.

	Нұрсұлтан Назарбаев Қазақстанның стратегиялық серіктес ретінде Украинадағы аз ұлттар құқығын, сондай-ақ өзінің қауіпсіздігінің мүддесін қорғайтын Ресейдің ұстанымына түсіністікпен қарайтынын атап өтті.

	Мемлекет басшысы барлық мүдделі қатысушылар байыптылық танытатынына және келіссөздер жолымен жағдайды тездетіп қалпына келтіру шараларын қабылдайтынына үміттенетінін білдірді.       

	Қазақстан Президенті Украинадағы дағдарысты егемендікті сақтау негізінде және халықаралық құқық нормаларына сәйкес бейбіт жолмен реттеу қажеттігі туралы өзінің пікірін білдірді.
///Қасым-Жомарт Тоқаевқа Сыбайлас жемқорлыққа қарсы іс-қимыл агенттігінің биылғы 8 айда атқарған жұмыстарының негізгі қорытындысы жөнінде егжей-тегжейлі есеп берілді.
Сыбайлас жемқорлыққа қарсы іс-қимыл агенттігінің жетекшісі Президентке Мемлекет басшысы Жолдауының және тапсырмаларының орындалуы туралы баяндады. Марат Ахметжанов агроөнеркәсіп секторындағы субсидиялауға қатысты кешенді талдаудың алдын ала қорытындылары және нақты қылмыстық істер бойынша сотқа дейінгі тергеу нәтижелері туралы ақпарат берді.
Қасым-Жомарт Тоқаевқа алдын алу шараларын белсенді жүргізе отырып, жиі кездесетін және тұрмыстық сыбайлас жемқорлыққа қарсы іс-қимыл тәсілдерін жетілдіру жұмыстары жөнінде айтылды.
Кездесу қорытындысы бойынша Қасым-Жомарт Тоқаев Марат Ахметжановқа бірқатар нақты тапсырма берді.
///Селекторлық режімде өткен отырысқа Парламент Мәжілісінің депутаттары, Ұлттық комиссияның, Орталық сайлау комиссиясының мүшелері, халықаралық ұйымдардың басшылары, сонымен қатар саяси партиялардың, әйелдер істері және отбасылық-демографиялық саясат жөніндегі өңірлік комиссиялардың, аймақтық сайлау комиссияларының өкілдері қатысты.
Отырысты ашқан Гүлшара Әбдіқалықова «Президенттің бес әлеуметтік бастамасы» әйелдер қауымының қызметіне зор серпін бергеніне ерекше тоқталып өтті.
– Елбасы Нұрсұлтан Әбішұлы Назарбаевтың Қазақстан халқына арнаған «Төртінші өнеркәсіптік революция жағдайындағы дамудың жаңа мүмкіндіктері» атты жолдауында және «Болашаққа бағдар: рухани жаңғыру» бағдарламалық мақаласында қойылған міндеттерді орындау әйелдер мәселесімен айналысатын барлық ұйымдардың белсене қатысуын талап етеді, – деді Мемлекеттік хатшы.
Г.Әбдіқалықова Қазақстанның 1995 жылдан – Бейжің декларациясына қосылған кезден гендерлік саясатты жүйелі түрде іске асыруға бет бұрғанын айтты. Тең құқықтылықтың заңнамалық негізін дамытуға мүмкіндік берген 2006-2016 жылдарға арналған Гендерлік теңдік стратегиясы табысты іске асырылды.
Дүниежүзілік экономикалық форумның гендерлік индексіне сәйкес, Қазақстан өткен жылдың қорытындысы бойынша 144 мемлекет арасында 52-орынға, оның ішінде «әйелдердің экономикалық шараларға қатысуы және мүмкіндіктері» жөніндегі көрсеткіш бойынша – 30-шы, «денсаулық индексі» бойынша – 36-шы және «білім деңгейі» бойынша – 48-орынға ие болды.
2017 жылдың басында саяси мемлекеттік қызметшілер арасындағы әйелдердің үлесі – 10 пайыз, Парламенттің депутаттық корпусында 22 пайыз болды.
Сонымен қатар отырыста Орталық сайлау комиссиясының әйелдердің сайлау процесіне қатысуының гендерлік аспектілері жөніндегі ақпараты тыңдалды. Бүгінде бүкіл ел бойынша 739 әйел (ұсынылған кандидат әйелдер санының 22,2 пайызы) депутат болып сайланған.
Бұдан бөлек, мемлекеттік қызметтегі әйелдерді шешім қабылдау деңгейіне дейін ілгерілету мәселесі талқыланды. Барлық мемлекеттік қызметшілердің 55 пайызын (50,5 мың адам) әйелдер құрап отыр. Сонымен бірге басшы лауазымдарындағы әйелдердің үлесі – 39,5 пайыз (9,6 мың адам), оның ішінде жоғарғы басшы лауазымдары бойынша – 29 пайыз. Бұл деңгей Экономикалық ынтымақтастық және даму ұйымының орташа көрсеткішіне сәйкес келеді.
Сондай-ақ Қостанай және Оңтүстік Қазақстан облыстарының ақпараттары тыңдалды. Қостанай облысы жергілікті мемлекеттік органдардағы әйелдер саны бойынша көш бастап тұр. Мәслихаттардың барлық деңгейіндегі әйелдер депутаттық орындардың 31 пайызын, әкімшілік мемлекеттік қызметшілердің 61 пайызын құрайды,
Отырыс соңында Мемлекеттік хатшы Г.Әбдіқалықова мемлекеттік органдарға бірқатар нақты тапсырма берді.
///Кездесуде Қаржылық мониторинг агенттігінің төрағасы Президент тапсырмаларының орындалуына қатысты атқарып жатқан жұмыстары туралы есеп берді. Ведомство капиталды заңсыз шығаруға жол бермеу мақсатында қаржы реттеушілерімен бірлесіп, күмәнді трансшекаралық аударымдарға күшейтілген мониторинг жасау ісін жолға қойған.
Қасым-Жомарт Тоқаевқа биыл тоқтатылған күдікті операциялардың саны 3 еседен асқаны және олардың жалпы құны 150 млрд теңгеге жуық екені баяндалды. Осы деректер бойынша тексеру шаралары жүргізіліп жатыр. Агенттіктің мәліметі бойынша шетелге ақша қаражатын шығарудың күрт көбейгені байқалмайды. Керісінше биыл шетелге аударылған қаржы 30 пайызға азайған.
Жанат Элимановтың айтуынша, мүдделі органдармен бірлесіп, қолма-қол валютаны заңсыз шығаруға бақылау күшейтілген. Жалпы сомасы 5 миллион АҚШ долларына жуық заң бұзушылық анықталған.
Сонымен қатар Қазақстан-қытай шекарасында тексеру жұмыстары жүргізіліп жатыр. Үш аптаның ішінде тауарды заңсыз әкелу фактілері бойынша 8 қылмыстық және 24 әкімшілік іс қозғалды.
Нәтижесінде, тауар импорты көлемінің азаюына қарамастан, биылғы қаңтар айында бюджетке түскен кедендік төлемдер мен салықтардың мөлшері 20 пайызға (26,6-дан 31,7 млрд теңгеге дейін) өсті.
Сонымен қатар Мемлекет басшысына қоғамдағы маңызды әлеуметтік мәселелерді шешуге бағатталған жұмыстар туралы мәлімет берілді. Атап айтқанда, «Тариф» жобасы бойынша коммуналдық қызметтердің 17 миллиард теңгеге өсуіне әкеп соқтыруы мүмкін 1,3 миллион азаматтың негізсіз шығынына жол берілмеді. 13 іс қозғалды (сумен жабдықтау – 8, газбен жабдықтау – 3, жылумен жабдықтау – 2).
Президент жариялаған Балалар жылы аясында Бала құқықтары жөніндегі уәкілмен бірлесіп, «Қамқор» жобасы  жүзеге асырылуда. Бұл жоба халықтың әлеуметтік жағдайы төмен топтарын қорғауға бағытталған. Нәтижесінде 45 іс бойынша 800 жетім баланың құқығы қорғалды.
Кездесу қорытындысы бойынша Мемлекет басшысы көлеңкелі экономикаға қарсы күресу үшін Агенттік төрағасына тиісті шаралар қабылдау жөнінде тапсырма берді. Президент заңсыз иемделген активтерді, соның ішінде шетелден іздеуге баса мән беру қажет екенін, сондай-ақ оларды Қазақстанға қайтару жұмыстарын жандандыру керектігін айтты. Бұл жұмыстардың бәрі тұлғаның кім екеніне және лауазымына қарамай жүргізілуге тиіс.
/// 
Кездесуде Қазақстан-Ресей қарым-қатынастарының негізгі бағыттары кең ауқымды ынтымақтастық аясында қарастырылды. Сондай-ақ халықаралық күн тәртібіндегі өзекті мәселелер де қозғалды.
Қазақстан Президенті Еуразиялық экономикалық одақтың жұмыс істей бастағанына, оған зор үміт артылып отырғанына назар аударды.
– Тауар айналымы төмендеуінің өзіндік себептері бар. Бұл ретте еркін сауданы дамыту, капиталдар мен еңбек ресурстарының кедергісіз қозғалысын қамтамасыз ету, өзара инвестициялар, бірлескен кәсіпорындар құру сияқты негізгі бағыттар бойынша жұмыстар жалғасуда. Осының бәрі уақытында жемісін беретініне сенімдімін. Мемлекетаралық және үкіметаралық сипаттағы қалған мәселелердің бәрі тұрақты байланыстар аясында шешімін табады, – деді Мемлекет басшысы.
Нұрсұлтан Назарбаев Қазақстанда индустрияландыру бағдарламасының бірінші бесжылдығының қорытындысы бойынша 770 кәсіпорын құрылғанын, олардың экономика өсіміндегі үлесі 1,5 пайызды құрайтынын атап өтті. Мемлекет басшысы елде жүзеге асырылып жатқан инфрақұрылымдық даму бағдарламасы да қосымша 1 пайыздық өсімді қамтамасыз етуі тиіс екенін айтты.
– Осылайша біз рецессияны болдырмай, жаһандық экономикадағы қазіргі қиындықтарға төтеп беру ниетіндеміз. Нарықтық экономикада мұндай өрлеу мен құлдырау ара-тұра болып тұрады. Сондықтан оларды еңсеруді үйрену және даму үшін жұмыс істеуді жалғастыру маңызды, – деді Қазақстан Президенті.
Д.Медведев Президент В.Путиннің сәлемін жеткізді және Нұрсұлтан Назарбаевты президенттік сайлаудағы айқын жеңісімен тағы да құттықтай отырып, Елбасына сайлаудан кейін Ресейге сапарлап келгені үшін алғыс айтты.
Ресей Үкіметінің төрағасы екі елдің мақсаттары Еуразиялық экономикалық одақты дамытумен байланысты екеніне тоқталды.
– Сіз осы идеяның бастауында тұрдыңыз, қазір ол жүзеге асты. Біз оның айтарлықтай қысқа мерзімде жүзеге асқанына қуаныштымыз, өйткені өзге елдер осындай бірлестікке ұзақ жүріп жеткен. Біздің екіжақты қарым-қатынастарымыз өте биік деңгейде және тауар айналымының аздап төмендегеніне қарамастан, бірқатар жағымды үрдістер бар. Мәселен, Қазақстанның Ресейге экспорты туралы айтар болсақ, ол соңғы уақыттары 20 пайызға ұлғайды, – деді Д.Медведев.
Ресей Үкіметінің төрағасы Қазақстанда қолға алынған бес институционалдық реформа мақсатының өршілдігі мен үйлесімділігіне назар аударып, оны жүзеге асыру ісіне табыс тіледі. 

///Кездесу барысында Мемлекет басшысына еліміздегі заңдылық пен құқық тәртібінің ахуалы жөнінде есеп берілді.
Бас Прокурор Қазақстан Президентіне қылмыс деңгейінің төмендегенін және қылмыстық үдерістегі азаматтардың конституциялық құқығын қорғау бойынша жүргізіліп жатқан жұмыстар мен қылмыстың жекелеген түрлеріне қарсы күрес туралы баяндады.
Қасым-Жомарт Тоқаевқа электронды қылмыстық және әкімшілік іс жүргізуді енгізу, сондай-ақ, тексерулерді тағайындау үдерісін автоматтандыру барысы туралы мәлімделді.
Мемлекет басшысы қоғамның барлық саласында заң үстемдігін қамтамасыз ету жұмыстарын жалғастыру қажеттігін атап өтіп, азаматтардың құқығы прокурорлардың ерекше назарында болуы тиіс екенін айтты.
– Прокуратура органдары әлеуметтік және басқа да мемлекеттік бағдарламаларға бөлінген бюджет қаржысын жұмсау барысында заңның қатаң сақталуына қол жеткізуі қажет. Заңдылықтың бұзылуына мүлдем жол бермеу керек, – деді Қасым-Жомарт Тоқаев.
Соңында Қазақстан Президенті қадағалаушы органның алдына басқа да бірқатар міндеттер қойды.


///
	 

	Кездесу барысында Мемлекет басшысы Қарағанды облысы елдің ішкі жалпы өнімінің 8 пайызы тиесілі ірі өңір болып саналатынын айтты. Қазіргі кезде облыстың жалпы өңірлік өнімі 2,6 триллион теңгені құрайды.

	– Облыс экономикасына салынып жатқан инвестициялар да өсуде, былтыр ол 400 миллиард теңгеден асты. Өңірдің бюджеті үш жылда 40 пайызға өсіп, 245 миллиард теңгеге жетті, – деді Нұрсұлтан Назарбаев.

	Өңірдің даму қарқынын атай отырып, Қазақстан Президенті бірқатар маңызды мәселелерге де назар аударды.

	– Қарағанды облысында индустриялық-инновациялық бағдарлама үлкен диспропорциямен жүзеге асырылуда. Мәселен, Индустрияландыру картасындағы 80 нысанның тең жартысына жуығы Қарағандыға, ал облыстың өнеркәсіптік өндірісінің 15 пайызын қамтамасыз ететін Жезқазғанға небәрі 3 жоба ғана тиесілі, – деді Мемлекет басшысы.

	Нұрсұлтан Назарбаев Приозёрск қаласы, Осакаров және Ұлытау аудандары индустриялық-инновациялық даму бағдарламасында мүлде қамтылмағанын айтты. Сондай-ақ бұрын айтылған ескертулерге қарамастан, бірқатар нысандардың әлі тоқтап тұрғандығын атап өтті.

	Сонымен қатар, Мемлекет басшысы өзінің жарлығымен 2011 жылы құрылған «Сарыарқа» АЭА жұмысына  назар аударды.

	– Мемлекет арнайы экономикалық аймақ инфрақұрылымына 25 миллиард теңге бөлді. Жобаға сәйкес, онда 53 фирма жұмыс істеуі тиіс, бірақ қазір 2-еуі ғана жұмыс істейді. Басқарушы компания нақты инвесторлар тартудың орнына арнайы экономикалық аймақты өзінің «бос» фирмаларымен толтырған, сосын олардың құжаттарын әлеуетті инвесторларға сатқан. Неге бұлай болғанын анықтау керек, – деді Нұрсұлтан Назарбаев.

	Қазақстан Президенті шағын және орта бизнесті дамыту саласындағы бірқатар кемшілікті де атады. 

	– Облыстың өңірлік жалпы өнімдегі ШОБ үлесі небәрі 20 пайыз. Өңірдің экономикасын негізінен «Арселор Миттал Теміртау» және «Қазақмыс» ұстап тұр. Мен ШОБ-ны 50 пайызға дейін ұлғайту міндетін қойдым, егер осы қарқынмен жалғасатын болса, ол көрсеткішке ешқашан қол жетпейді, – деді Мемлекет басшысы.

	Облыстағы ауыл шаруашылығын дамыту мәселелері жеке талқыланды. Нұрсұлтан Назарбаев соңғы 5 жылда облыстың 18 қаласы мен ауданының 11-інде «ҚазАгро» АҚ-ның қатысуымен бірде-бір жоба жүзеге асырылмағанын айтты.

	– Бұл жергілікті биліктің АӨК-де қаржы институттарымен жұмыс жүргізбейтінін, тіл табыса білмейтінін және жағдай жасамайтынын көрсетеді, – деді Қазақстан Президенті.

	Мемлекет басшысы облыста пайдаланылмайтын 1,4 миллион гектар ауылшаруашылық жері бар екені анықталғанына да назар аудартты.

	Қазақстан Президенті шағын қалаларды дамыту мәселесіне де тоқталып өтті. Ол өңірде 8 моноқала және оларды дамытуға арналған бағдарламаның бар екеніне қарамастан, бөлінген 2,2 миллиард теңге көлеміндегі қаражаттың бәрі 2012 жылы тек көшелерді жарықтандыруға ғана жұмсалғанын айтты. Сол мақсатқа 2013 жылы 4,8 миллиард теңге немесе барлық қаражаттың 92 пайыз шығындалған.

	– Бұл көшелермен кім жүреді? Егер жаңа жұмыс орындары ашылмайтын болса, одан жұрт кете бастайды, – деді Мемлекет басшысы.

	Нұрсұлтан Назарбаев облыс басшылығына моноқалаларды дамыту бойынша кешенді шаралар қабылдай отырып, осы мәселе бойынша ахуалды шұғыл түрде түзетуді тапсырды.

	Мемлекет басшысы әлеуметтік дамуға қатысты бірқатар мәселелерді атады. Мәселен, соңғы 3 жылда Қарағандыда бірде-бір балабақша салынбаған, ал кезекте 13 мың бала тұр. Ауылдық дәрігерлік амбулатория құрылысы  жөніндегі бағдарламаны жүзеге асыруда да келеңсіз жағдай байқалады. Биыл 17 амбулаторияны пайдалануға беру жоспарланған, бірақ іс жүзінде тек бір ғана нысанның құрылысы басталыпты.

	– Бұл ел бойынша ең нашар көрсеткіш, – деді Нұрсұлтан Назарбаев.

	Кездесуді қорытындылай келе, Қазақстан Президенті облыс басшылығына айтылған әрбір мәселені бақылауға алуды, олар бойынша нақты шешімдер қабылдауды тапсырды.

	– Облыс елдің қуатты индустриялық орталығы болып саналады, оған зор көңіл бөлініп отыр, қажетті қаражат бөлінуде. Өңірдің толыққанды дамуы үшін қолда бар мүмкіндікті толық пайдаланған жөн , – деді Мемлекет басшысы.

	 


///Қазақстан Президенті жоғары технологияларды қолдану арқылы алма өсіріп, оны сақтаумен және сатумен айналысатын «DALA-FRUIT.KZ» жауапкершілігі шектеулі серіктестігінің жұмысымен танысты.
Сондай-ақ, Мемлекет басшысы облыстың әлеуметтік-экономикалық даму көрсеткіштері жөнінен хабардар болып, ауыл шаруашылығы өнімдерінің көрмесін аралады.
– Бұдан 10-15 жыл бұрын өзіміз осындай алуан түрлі өнім өндіреміз деп ойлап па едік? Ал бүгін ол шындыққа айналды, – деді Елбасы.
Соңында Нұрсұлтан Назарбаев жиналған көпшілікке бақ-береке тілеп, жоғары өндірістік көрсеткіштерге қол жеткізулеріне ниеттестігін білдірді.
***
«DALA-FRUIT.KZ» серіктестігі жылына 8-10 мың тонна алма өсіреді. Компания өз жұмысында бақ өсіру саласындағы әлемдік үздік тәжірибелерді қолданады.




///Іс-шараға Қазақстан Республикасы Президенті Іс басқармасы Медициналық орталығының басшылығы, Ресей, АҚШ, Ұлыбритания, Жапония, Әзербайжан, Украина, Беларусь және т.б. елдердің жетекші ғылыми орталықтарының өкілдері қатысты.
Съезде геронтология мен гериатрияның өзекті мәселелері, атап айтқанда іргелі, клиникалық, медициналық-әлеуметтік проблемалар, белсенді өмір сүру ұзақтығы және өмір сапасы, сауықтыру терапиясының ерекшеліктері, адамдарды сауықтыру және т.б. мәселелер талқыланды.
Мемлекеттік хатшы жиынға қатысушыларға арнаған сөзінде БҰҰ болжамы бойынша 2025 жылға қарай әлемде қарт адамдар саны 1 миллиард 100 миллионға жететінін атап өтті. Қазақстанда 2012-2016 жылдар аралығында жасы 60-тан асқан тұрғындар саны 7%-ға жуық мөлшерден 12%-ға дейін көбейген. Өмір сүрудің орташа ұзақтығы 72 жастан асты.
Гүлшара Әбдіқалықова өмір сүру ұзақтығының қол жеткізілген осы деңгейін Мемлекет басшысы басты жетістігіміз деп атап көрсеткеніне тоқталды.  
Геронтологтардың II еуразиялық съезі Еуразия кеңістігіндегі геронтологтар қоғамдастықтарының жұмыс тәжірибесін жинақтап қорытуға арналған.  
///Кездесу барысында Мемлекет басшысына еліміздегі құқық қорғау органдарының қызметі жөнінде есеп берілді.
Қазақстан Президенті заң және заңнамалық нормалардың, сондай-ақ азаматтардың заңды мүддесін сақтау ісіндегі еліміздің қадағалаушы органы ретінде прокуратураның айрықша рөлін атап өтті.
Соңында Қасым-Жомарт Тоқаев бірқатар нақты тапсырма берді.
///
	 

	Тәуелсіздік сарайында өткен іс-шараға еліміздің әр өңірінен 1500-ге жуық стипендиат, сондай-ақ мемлекеттік органдар, ұлттық холдингтер, жоғары оқу орындары мен ғылыми орталықтар өкілдері қатысты.

	Форумда 20 жыл ішінде халықаралық «Болашақ» стипендиясының іске асырылуының аралық қорытындысы шығарылды, сондай-ақ бұл бағдарламаның «Қазақстан – 2050» Стратегиясын жүзеге асыру аясындағы жаңа міндеттері айқындалды. 

	Өз сөзінде Мемлекет басшысы қатысушыларға сөзін арнап, «Болашақ» бағдарламасының 20 жылдық мерейтоймен құттықтады және оның егемен Қазақстан тарихына алтын әріптермен жазылатын беттердің бірі екенін атап өтті.

	– Бұдан 20 жыл бұрын, Тәуелсіздіктің қиын дәуірінің бастапқы жылдарында біздің лайықты Болашағымызды көре білу әркімге бұйыра қойған жоқ. Мен жаңа білім алып, елімізді алға апарулары үшін алғашқы стипендиаттарды жібердім. Экономика күйреу жағдайында тұрды, іс жүзінде барлық ірі өндіріс орындары тоқтап қалды. Инфляция бірден өсіп кетті, жұмыссыздық көбейді. Ел «жабайы капитализмге» енді. Ол кезде біз нарықтық қатынастарға жаңа ғана өте бастадық. Оның не екенін білгендер аз еді. Тіпті ең тәжірибелі басқарушылардың жаңа экономикалық және әлеуметтік процестерді қалай басқару, егемен мемлекетті қалай құру туралы  түсінігінің өзі бұлдыр болатын. Ол кезде елімізде жаңа нарықтық экономикаға көшу жөнінен мамандар болған жоқ. Тәуелсіз Қазақстанға халықаралық деңгейдегі сапалы білімі бар кәсіби кадрлар өте қажет болды. Жекешелендіру жүргізіп, елімізге инвестиция тарту керек болды. Бұл біздің сенімді стратегиялық таңдауымыз еді. Біз мұны, міне, жиырма жылдан бері басшылыққа алып келеміз, – деді Нұрсұлтан Назарбаев.

	Қазақстан Президенті республикамыз он бес жыл ішінде «Қазақстан – 2030» стратегиясын табысты іске асыра отырып, таңданарлықтай нәтижелерге жеткенін, енді ең дамыған отыз елдің қатарына кіру мақсатын алға қойып отырғанын айтты. 

	Бұл үдеріс жалпы ішкі өнімнің жан басына шаққандағы өсімін ғана қарастырып қоймайды. Бұл – өмір сүру сапасын арттыруды, адам капиталын дамытуды қоса түгел қамтитын бағдарлама. Біздің экономикамыз инновациялық индустрияландыру жолына түсті. Бұл – тарихи жетістік. Мұнда «Болашақ» бағдарламасы түлектерінің лайықты үлесі бар, – деді Мемлекет басшысы.    

	Нұрсұлтан Назарбаев 1994 жылы «Болашақ» бағдарламасының алғашқы 187 стипендиаты шетелге білім алуға кетер алдында оларға өзінің сәттілік тілегенін айтты. 

	– Бүгінде бағдарламаға қатысушылар қатары 10 мың адамнан асты. «Болашақ» бағдарламасы еліміздің дамуында зор рөл атқарды. Ең алдымен, олар – экономика, білім, ғылым, денсаулық сақтау, ұлттық мәдениет пен өнер салалары үшін жаңа кадрлар. Бағдарлама түлектерінің әрбір екіншісі бүгінде жекеменшік және мемлекеттік сектордағы Қазақстан компанияларында жұмыс істейді. 19 пайызы – ұлттық компаниялар менеджерлері. 4 пайызға жуығы – халықаралық ұйымдарда, сондай-ақ Қазақстанның үкіметтік емес ұйымдарында еңбек етеді. Жалпы, түлектердің төрттен үші экономиканың нақты секторында және азаматтық қоғам институттарында қызмет атқарады. Мемлекеттік мекемелер мен ұйымдарда «болашақтықтардың» 25 пайызға жуығы еңбек етуде. Соның ішінде, мемлекеттік басқару жүйесінде жүргендері – барлық түлектердің 19 пайызы. Бүгінде «Болашақ» бойынша 2 мыңға жуық инженер-техник мамандар даярланды. Олар – инновациялық жобалар мен технологиялар, металлургия, телекоммуникация, энергетика салаларының қызметкерлері. Индустриялық-инновациялық бағдарламаны жүзеге асыру – Қазақстанды шикізаттық тәуелділіктен алып шығатын мүлде жаңа кәсіпорындарды құру. Жалпы, гуманитарлық және инженерлік-техникалық мамандықтардың теңгеріміне қол жеткізілді, – деді Қазақстан Президенті. 

	Мемлекет басшысы бағдарлама стипендиаттарының үштен екісі дерлік мемлекеттік емес құрылымдар жұмыскерлерінің, зейнеткерлердің балалары екеніне назар аударды. Қатысушылардың 8 пайызының ата-аналары стипендияға ие болу кезеңінде мүлде жұмыссыз болғандар, ал екі жүзден астам стипендиат – ата-анасыз қалған талантты жастар.

	Сондай-ақ, Нұрсұлтан Назарбаев республиканың барлық өңірі үшін кадрлар даярлаудың маңыздылығын атап көрсетті.    

	– Бұдан бес жыл бұрын, бағдарламаның 15 жылдығына арналған форумда мен өңірлерде тұратын жастар үшін стипендияға қолжетімділікті арттыру мақсатында оған түзетулер енгізу міндетін қойдым. Бүгінде, міне, барлық қатысушының тең жартысы – Қазақстанның облыстары тұрғындары. Оқуларын аяқтаған соң олар негізінен туған қалаларында жұмысқа орналасады. Бұл өте маңызды. «Болашақ» стипендиаттарының барлығы «Шанхай рейтингінің» ондығына кіретін әлемнің жетекші университеттерінде білім алуда. Мұның бәрі «Болашақ» бағдарламасының жоғары нәтижелілігін білдіреді. Соның арқасында Қазақстанның талантты жастары үшін «әлеуметтік лифт» жасалды. Әлемдік ғылым-білім орталықтарында оқу арқасында елімізде жас ғалымдардың, педагогтердің, менеджерлердің жаңашыл ортасы өсіп-жетілуде, – деді Қазақстан Президенті.

	Мемлекет басшысы бүгінде халықаралық «Болашақ» бағдарламасы білім беру жүйесінің локомотивіне айналғанын ерекше атап өтті.

	– Бір жағынан, Қазақстанның экономикалық және әлеуметтік кеңістігіне әлемдік технологиялар трансфертінің магистралі тартылды. Екінші жағынан, әлем біздің стипендиаттар арқылы Қазақстан, оның халқы, мәдениеті мен дәстүрлері, еліміздің мүмкіндіктері мен әлеуеті туралы көбірек біле түсті. «Болашақ» бағдарламасының арқасында біз жаhандық элита даярлаудың әлемдік жүйесіне қосылдық. Бұл – Тәуелсіздік дәуірінде қазақстандықтардың жаңа буынын қалыптастыру жөніндегі менің жоспарымның аса маңызды бөлігі. 2010 жылы әлемдік деңгейдегі жоғары оқу орны – Назарбаев Университетінің ашылуы Қазақстанның әлемдік білім экспорттаушысына айналуының басы болды. Бүгінде Назарбаев Университетінде екі жүзден астам «Болашақ» түлегі жұмыс істейді. «Болашақ» бағдарламасы түлектерінің қауымдастығы белсенді қызмет жасауда. Бүгінде бүкіл әлемнің дамуы контексінде, біздің «Қазақстан – 2050» стратегиямыздың контексінде халқымыздың алдына қойылып отырған жаңа міндеттерді көре білу маңызды, – деді Нұрсұлтан Назарбаев.       

	Қазақстан Президенті өзінің қорытынды сөзінде әлемдік дағдарысқа тек қуатты индустриялық базасы бар елдер ғана төтеп беретінін атап айтты.

	– Сондықтан да біз елімізді индустрияландыруға кірістік. Дамудың шешуші факторына айналған білім экономикасының уақыты келді. Әсіресе жаратылыстану ғылымдарын – физика, биология, химия, математиканы дамыту маңызды. Оларда инновация үшін сарқылмайтын әлеует бар. Елдің дамуына жаңашыл серпін беру маңызды. Сол себепті біз бүгін ғылымға бұрынғыдан да көп инвестиция салудамыз. Ең заманауи жабдықтары бар зертханалар құрылуда, басқару мен қаржыландырудың жаңа жүйесі жұмыс істейді, – деді Нұрсұлтан Назарбаев.

	Мемлекет басшысы елімізде ЭКСПО-2017 көрмесін өткізу «жасыл» экономикаға өтудің бастапқы сатысы болатынын сеніммен атап өтті.

	Қазақстан Президенті ғылымның үлесі басым экономика құру үшін ауыл шаруашылығы, медицина, аэроғарыштық индустрия, көлік саласындағы  жаңа технологиялар секілді бағыттар перспективалы екенін атап өтті.

	– Әлемде ғарыш айлағына ие бес ел бар, соның бірі – Қазақстан.  Уақыт пен кеңістікте ғарыш саласының әлеуеті шын мәнінде шексіз. Бірақ ғарыштың қиянына көз сала отырып, біздер бәрібір дәстүрлі ұлттық көлік жүйесін дамытуға тиіспіз. XXI ғасыр – жерүсті, жерасты және жердегі ұшқыр көліктер дәуірі. Әлемде көліктің үздік зертханалар айналысып жатқан инновациялық түрлері табылатын болады. Бізге де сондайды жасау керек, – деді Нұрсұлтан Назарбаев.

	Сондай-ақ, Мемлекет басшысы Қазақстан энергетикалық ресурстардың барлық түрінің бай қорына ие екендігін, бірақ солай болса да,  жаңғыртылатын энергия көздерін дамыту қажеттігін айтты.  

	– Таяудағы онжылдықта көмірсутектер мен бейбіт атомға сұраныс болады. Мамандардың бағалауынша, көмірсутек дәуірі әлі кемінде елу жыл сақталады. Бірақ мұның бәрі энергияның бізге мәлім ашық түрлері. Көкжиектен арғыны көре білу керек. Мысалы, басқарылатын термоядролық синтез және сутегілік энергетика. Оның тиімділігі бізге белгілі энергия көздеріне қарағанда 40 есе артық. Бұл – қазірдің өзінде бірқатар елдерде енгізіле бастаған жасанды фотосинтез, шоғырландырылған күн энергиясы. Осындай әзірлемелермен отандық ғалымдарымыздың да айналысқанын қалаймын, – деді Нұрсұлтан Назарбаев.

	Қазақстан Президенті «Болашақ» стипендиаттары мен түлектеріне келешекке негіз қалай отырып, перспективалы технологияларды әзірлеу мен енгізу жұмыстарына араласу қажеттігін атап көрсетті.

	– Алдарыңа үлкен міндеттер қойыңдар. Сендер өз еңбектеріңнің жемісін жейтін боласыңдар. «Болашақ» бағдарламасы – сендерге мемлекет берген сенім несиесі. Мен сендерді, бағдарлама түлектері мен стипендиаттарын менің Жалпыға Ортақ Еңбек қоғамы туралы идеямның белсенді жақтаушылары ретінде қарастырамын. Естеріңде болсын, кім жұмыс істейді, сол ешқашан жастығын жоғалтпайды. Кім жұмыс істеуді қойса, ол отызында-ақ қартаяды. Біз барлық нәрседе үлгі болуға тиіспіз. «Қазақстан – 2030» – біздің ХХІ ғасырдағы ұлттық идеямыз. «Болашақтың» негізінде «Қазақстан – 2050» қозғалысын құруды ұсынамын. Жаңа қозғалыс адамдарға еліміздің негізгі міндеттерін түсіндіруі керек. Әрбір азамат стратегияны, оның міндеттері мен мақсаттарын түсінуге тиіс. Барша қазақстандықтарға бірлік, топтасу және мақсатқа беріктік қажет. Соның барлығын жүзеге сендер асыруға тиіссіңдер. Біздің күшіміз – бірлікте, – деді Мемлекет басшысы.

	Нұрсұлтан Назарбаев қазіргі заманның сын-қатерлеріне дайын болу қажеттігін атап өтті.

	– Еліміздің табысты болуы әрқайсымызға байланысты, сендер де оның болашағының бір бөлшегісіңдер. Баршаңызды алдағы мемлекеттік мерекемен – Тұңғыш Президент күнімен құттықтаймын. Бұл – халқымыздың жаппай бірлесуі күні. Мен әрқашан осылай болады деп кәміл сенемін. Біз өз топырағымызда 130 ұлттың өмір сүріп жатқанын мақтаныш етеміз. Халқымыздың ішкі бірлігі арқасында біз барлық осынау көрсеткіштерге қол жеткіздік.  Барлық құндылықтарымызды сақтай отырып, біз әлемнің бәсекеге қабілетті елдерінің отыздығы қатарына кіруге тиіспіз. "Қазақстан - 2050" Стратегиясы міндеттерін жүзеге асыра жүріп, біз өзіміздің ұлттық арманымызды орындаймыз, – деді Мемлекет басшысы.

	Сөз соңында Қазақстан Президенті баршаға амандық, бақ-береке және өз Отанымыздың игілігі жолындағы еңбектеріне табыс  тіледі.

	Сондай-ақ, форумда Халықаралық «Болашақ» стипендиясы түлектері қауымдастығының төрағасы Б.Байбек, Ұлыбритания жоғары білім және ғылым министрі Д.Виллетс, сондай-ақ әр жылғы түлектер сөз сөйледі. Бұған қоса, қазір Вашингтон, Лондон және Шанхайда білім алып жатқан стипендиаттармен телекөпір арқылы байланыс жасалды.   

	Форум соңында Мемлекет басшысы «Болашақ» стипендиясының берілуі туралы 10 мыңыншы куәлікті салтанатты түрде тапсырды. 

	 




///Әңгіме барысында тараптар екі ел арасында қандайда бір саяси немесе өзге сипаттағы келіспеушіліктердің жоқ екенін атап өтіп, саяси, сауда-экономикалық және мәдени-гуманитарлық ынтымақтастықтың қазіргі жағдайы мен перспективаларын талқылады. Құрылыс, энергетика, ауыл шаруашылығы және туризм өзара ықпалдастықтың перспективалы салалары ретінде аталды.
Мемлекеттік хатшы Қазақстан Президентінің халықаралық қақтығыстарды реттеу ісіндегі жеке үлесіне тоқталып, «Astana Club» отырысының аясында көтерген бастамалары жөнінде айтты.
Г.Әбдіқалықова Албания делегациясын Қазақстанда бизнес жүргізуге қолайлы жағдайлар жасалғаны, сонымен қатар «Астана» халықаралық қаржы орталығы аясында ынтымақтастық орнату мүмкіндігі жөнінде хабардар етті. Мемлекеттік хатшы еліміздің Doing Business-2019 рейтингі бойынша 28-ші орында екенін атап өтті.
Сондай-ақ, Мемлекеттік хатшы Албаниядан келген серіктестерді Назарбаев Университеті жанындағы «Астана Бизнес-Кампус» ғылыми паркі аумағында ғылыми-зерттеу институтын ашу жұмыстарына атсалысуға шақырды.
Кездесу соңында Қазақстан Республикасының Мемлекеттік хатшысы Г.Әбдіқалықова Албания Республикасының Еуропа істері және сыртқы істер министрі Д.Бушатиге екі жақты ынтымақтастықты одан әрі нығайту жолында табыс тіледі.
///Мемлекет басшысына валюта-қаржы нарығындағы қазіргі ахуал мен еліміздің қаржы секторын несиелеу және сауықтыру үшін жүргізіліп жатқан жұмыстар жөнінде баяндалды. Сонымен қатар, Ұлттық банк төрағасы Қазақстан Президентіне ұлттық валютаның өзгеруіне әсер етуші факторлар туралы мәлімет берді.
Қасым-Жомарт Тоқаев Ұлттық банк тарапынан бұл салаға тиісті бақылау жүргізудің қажеттігін айтты.
Кездесу соңында Мемлекет басшысы бірқатар нақты тапсырма берді.
/// 
Келіссөздер барысында екіжақты экономикалық қарым-қатынасты жандандыру мәселелері, сондай-ақ Украинаның шығысындағы ахуалды Украина, Ресей, Германия және Франция басшыларының таяуда Астанада өтуі ықтимал кездесуі аясында реттеу шаралары талқыланды.
Екі мемлекеттің көшбасшылары Минск уағдаластығын қатысушы тараптардың мүлтіксіз жүзеге асыруы қажеттігін, мұның тезірек бейбіт реттеуге және сенімді нығайтуға септігін тигізетінін атап айтты.
Тараптар екі ел арасында белсенді әрі сындарлы саяси диалог орнағанына тоқталды, сондай-ақ 2012 жылы ақпанда қол қойылған Қазақстан мен Германияның Шикізат, өнеркәсіп және технология салаларындағы серіктестік туралы үкіметаралық келісімін нақты іске асырудың маңыздылығын атап өтті.
Сонымен қатар, инновациялық-инвестициялық ынтымақтастық аясын кеңейтудің бірқатар аспектілері және Астанада өтетін халықаралық ЭКСПО-2017 көрмесіне дайындық барысы қарастырылды.


///Мемлекет басшысы Қазақстанға ресми сапармен келгені үшін Еуропалық кеңес төрағасына ризашылық білдіріп, сапардың Саяси қуғын-сүргін құрбандарын еске алу күнімен тұспа-тұс келгенінің символдық мәні барын айтты.
– Еуропалық кеңестің қабылдаған жаңа стратегиясы мен сіздің сапарыңыз Орталық Азия елдерінің саяси-экономикалық орнықты және қауіпсіз дамуы үшін еуропалық тараптың мүдделі екенінің дәлелі, – деді Қазақстан Президенті.
Қасым-Жомарт Тоқаев Дональд Тусктің сапары Нұр-Сұлтан мен Брюссель арасындағы диалогқа тың серпін беретінін атап өтті.
– Қазақстан Орталық Азия елдерінің ішінде Еуропалық одақпен «екінші буын» келісіміне қол қойған бірінші ел болды. Бұл біздің байланыстарымыздың берік екенін көрсетеді. Біз Еуропа елдерінің бәрімен стратегиялық, серіктестік қатынастарымызды нығайтуға белсенді атсалысамыз. Қазақстанның «Еуропаға жол» бағдарламасы мен Еуропалық одақтың Орталық Азияға арналған стратегиясы әртүрлі саладағы табысты іс-қимылдарымыздың үлгісі болып табылады. Осы жетістіктерді ескере отырып, Еуропалық одақпен ынтымақтастығымыздың келешегі жақсы болатынына сенімдіміз, – деді Мемлекет басшысы.
Дональд Туск жылы қабылдағаны және Нұр-Сұлтанға ресми сапармен алғаш келуге мүмкіндік туғызғаны үшін Қазақстан Президентіне ризашылық білдірді.
– Еуропалық одақ Орталық Азиямен серіктестікті тереңдету үшін өз стратегиясын айқындады. Қазақстан – өңірдегі Еуропалық одақтың негізгі серіктесі. Елдеріңіз Батыс пен Шығыстың, Ресей мен Оңтүстік Азияның арасындағы көпір болып саналады. Еуропалық одақ – Қазақстанның негізгі сауда және инвестициялық серіктесі. Қазақстанмен серіктестікті және ынтымақтастықты кеңейту туралы келісімді Еуропалық одақ елдері жуырда ратификациялайды. Біз оны жүзеге асыруды бастадық, – деді Еуропалық кеңестің төрағасы.
Қасым-Жомарт Тоқаев пен Дональд Туск журналистерге келіссөз барысында жаһандық және өңірлік мәселелер жөнінде, сондай-ақ, энергетика, көлік және цифрлық коммуникация салалары бойынша екіжақты ынтымақтастықты тереңдету туралы кең көлемде жемісті пікір алмасқанын айтты. 




///
	 

	Қазақстан Президенті «Азия-Еуропа» форумының 10-саммитіне қатысу үшін Милан қаласына келді. Іс-шара аясында бірқатар екіжақты кездесулер де жоспарланып отыр.  
/// 
П.Павлопулос Қазақстан мен Грекия арасындағы берік әрі достық қатынастар мықты негізге, екі елдің бірлескен күн тәртібіндегі мәселелерді ортақ күш-жігер ғана табысты шеше алады деген сенімге сүйенетінін атап өткен.
«Біздің мемлекеттеріміз екі республика халықтарының игілігі жолындағы саяси және экономикалық байланыстарды кеңейту мақсатындағы бірлескен жұмыс пен ынтымақтастықты жалғастыратынына сенімдімін», – делінген жеделхатта.
Грекия Президенті Нұрсұлтан Назарбаевқа мықты денсаулық, ал Қазақстан халқына бақуаттылық пен бақ-береке тіледі. 
/// 
Әңгімелесу барысында Сауд Арабиясының королі Мемлекет басшысын барша мұсылман үшін қасиетті Рамазан айының басталуымен құттықтап, қазақстандықтарға бақ-береке тіледі.
Екі мемлекет көшбасшылары Қазақстан-Саудия серіктестігінің басымдығы бар бағыттарын талқылады. Тараптар халықаралық ұйымдар аясындағы саяси диалог пен жемісті ықпалдастықтың деңгейі жоғары екенін атап өтті.  
Сонымен қатар сауда-экономикалық және инвестициялық ынтымақтастықты одан әрі арттыру мәселелері жөнінде пікір алмасылды.
Салман бен Әбдел Әзиз Әл Сауд елдеріміздің ғасырлар бойғы достық пен өзара тиімді ынтымақтастыққа негізделген  қарым-қатынасы алдағы уақытта да Қазақстан мен Сауд Арабиясының достас халықтары мүддесіне қызмет ете беретініне сенім білдірді. 
Телефонмен сөйлесуге Саудия тарапы бастамашы болды.
///
	 

	Облыс орталығындағы орталық стадионда сөйлеген сөзінде Мемлекет басшысы барша қазақстандықтарды Конституция күнімен, ал қарағандылықтарды Шахтерлер күнінің мерекеленуімен құттықтады.

	Өз сөзінде Қазақстан Президенті биыл Шахтерлер күні Қарағандының, отандық көмір өнеркәсібінің символы саналатын қаланың 80 жылдығы аясында өтіп жатқанын атап өтті.

	«Қарағанды топырағына деген менің сезімім ерекше. Осында еңбек жолым мен саяси өмірбаяным басталды. Бұл жерден бүкіл Қазақстанның индустриялық дамуы бастау алады. Мен кеншілерге әрдайым зор құрметпен қараймын, өйткені шахтер еңбегі дегеннің не екенін жақсы білемін», – деді Нұрсұлтан Назарбаев.

	Мемлекет басшысы бүгінде көмір өндіру саласы отандық индустрияның берік негізіне айналғанын, ал шахтерлер еңбегі бұрынғыдан да қажеттірек бола түскенін айтты. Қазақстанның қарқынды дамып келе жатқан экономикасы үшін көмір өндіру кәсіпорындарының маңызы атап өтілді.

	Айрықша алғысты сөздер Қазақстанның көмір өнеркәсібі саласын қалыптастырудың бастауында болған адамдарға арналды.

	Қазақстан Президенті Қарағандының күрделі белестерден өте отырып, өзінің қайталанбас келбетін қалыптастырғанын атап өтті.

	«Қарағандының шахтерлік шыңдалудың арқасында заманауи экономикада өзінің лайықты орнын таба білгенін көргеніме қуаныштымын. Қаланың және барша қарағандылықтардың келешегі зор екеніне мен сенімдімін», – деді Нұрсұлтан Назарбаев.

	Сонымен қатар, Қазақстан Президенті қарағандылықтарға елде жүргізіліп жатқан әлеуметтік-экономикалық реформаларға көрсеткен қолдауы үшін  алғысын айтты.

	Сөзінің соңында Мемлекет басшысы қарағандылықтарға бақ-береке және Тәуелсіз Қазақстанның игілігі жолындағы еңбектеріне жеміс тіледі. 


///Сәкен Әділханұлы Жасұзақов Қазақстан Республикасының Қорғаныс министрі болып тағайындалсын.
 
Қазақстан Республикасының
         Президенті                                                                                                Н.Назарбаев
 
Астана, Ақорда, 2016 жылғы 13 қыркүйек
                 № 325
///Мемлекет басшысы Қазақстанда тіркелген халықаралық ұйымдар және шетелдік дипломатиялық корпус өкілдерімен кездесу барысында елімізде қазіргі кезде азаматтардың әл-ауқатын арттыруға және экономикалық дамуды қамтамасыз етуге бағытталған ауқымды реформалар іске асырылып жатқанын айтты.
– Биылғы Жолдау бағыттарын жүзеге асыру үшін 4 миллиард доллардан астам қаражат бөлінетін болады. Бюджеттік салада жұмыс істейтін 1,3 миллион қызметкердің жалақысы өседі. Адам капиталын дамытып, құқық қорғау жүйесін жаңғырту үшін нақты шараларды іске асыру көзделген. Былтыр Қазақстан экономикасының өсімі 4 пайызға жетіп, әлемдік орташа көрсеткіштен асып түсті, – деді Елбасы.
Нұрсұлтан Назарбаев тәуелсіздік жылдары елімізге шетелден тартылған тікелей инвестиция көлемі 300 миллиард долларға жеткенін атап өтті.
– Халқымыздың бақуатты өмір сүріп, 2050 жылға қарай озық дамыған 30 елдің қатарына қосылуы – тәуелсіз мемлекетіміздің негізгі мұраты. Еліміздің сыртқы саясаты осы ізгі мақсатты іске асыруға бағытталған, – деді Қазақстан Президенті.
Мемлекет басшысы еліміздің сыртқы саясатының іске асырылу барысына тоқталып, осы саладағы бірқатар жетістіктерді атап көрсетті.
– Жаһандық бастамалардың арқасында мемлекетіміздің халықаралық аренадағы беделі арта түсті. Қазақстанның Біріккен Ұлттар Ұйымы Қауіпсіздік Кеңесінің тұрақты емес мүшесі ретіндегі қызметінің нәтижелері – соның айқын дәлелі. Жыл басында еліміздің Қауіпсіздік Кеңестегі төрағалығы аясында «Жаппай қырып жою қаруын таратпау: сенім шаралары» атты тақырыппен арнайы отырыс өткіздік. Бұл іс-шара барысында БҰҰ Қауіпсіздік Кеңесі Төрағасының бірегей мәлімдемесі жасалды, – деді Елбасы.
Нұрсұлтан Назарбаев Қазақстанның Еуразия экономикалық одағы аясындағы жобаларды және «Бір белдеу, бір жол» бастамасын іске асыруға атсалысуының нәтижелері жөнінде айтты. Сондай-ақ, еліміздің инфрақұрылымдық даму және көлік-транзит әлеуетінің тиімділігін арттыру мәселелеріне назар аударылды. 
– Астанада Орталық Азия мемлекеттері басшыларының бірінші консультативтік кездесуі өткеннен кейін өңіраралық ынтымақтастық едәуір жанданды. Аймақтағы елдердің барлық көшбасшылары қысқа мерзім ішінде өзара сапар алмасып, кездесулер өткізді. Қазіргі таңда мемлекеттеріміз арасындағы екі жақты сауда ісіне қатысты кедергілер жойылуда, – деді Қазақстан Президенті.
Мемлекет басшысы Орталық Азия елдері арасындағы қарым-қатынастардың дамуы бүкіл әлем қоғамдастығы үшін тиімді әрі ерекше маңызды екенін атап өтті.
Сонымен бірге, Елбасы Ақтау қаласында өткен Каспий маңы елдері саммитінің нәтижелеріне тоқталып, «Астана» халықаралық қаржы орталығы жұмысының перспективалары жөнінде айтты.
– Қазақстан әлемнің 184 мемлекетімен дипломатиялық байланыс орнатып, 57 елшілігі мен тұрақты өкілдіктерін ашты. Елімізде шет елдердің 98 елшілігі мен халықаралық ұйымдардың өкілдіктері бар. Біз сыртқы саясатта бейбіт әрі көп векторлы бағытты ұстануды жалғастыра береміз, – деді Нұрсұлтан Назарбаев.
Мемлекет басшысы Қазақстанның Ресей Федерациясымен, Қытай Халық Республикасымен, Америка Құрама Штаттарымен, Орталық Азия және Еуропа Одағы елдерімен қарым-қатынастарының дамуына оң баға берді.
Қазақстан Президенті еліміздің Түркиямен, ТМД және Ұжымдық қауіпсіздік шарты ұйымының елдерімен, араб және мұсылман әлемі, Латын Америкасы және Африка мемлекеттерімен екі жақты байланыстарды нығайту үдерістеріне ерекше тоқталды.
Елбасы дипломатиялық корпус өкілдеріне арналған сөзінде халықаралық қатынастардағы шиеленістердің шегіне жетуіне байланысты алаңдаушылық білдіретінін айтты.
– Қазіргі әлем «Қырғи-қабақ соғыс» заманына қарағанда көп жақтылығымен ерекшеленеді. Сонымен қатар, жаңа ережелер әлі де анықталған жоқ, соның салдарынан қатерлер мен дағдарыстар көбіне айқын болмай отыр. Осындай жағдайда біз әлемдік ауқымдағы қақтығыстардың ушығуына түрткі болатын жаһандық бәсекенің күшейгенін көріп отырмыз, – деді Нұрсұлтан Назарбаев.
Мемлекет басшысы күн тәртібіндегі жаһандық және өңірлік мәселелерге де назар аударды.
– Басты державалар арасындағы қарым-қатынастардың текетірестік сипаты бірте-бірте шиеленісті тарқатуға бағытталған XX ғасырдағы тиімді тетіктердің күйреуіне әкеле жатыр. Бұл Шығыс-Батыс бағыты бойынша қаруланудың белең алуына әкеп соқтыратын әскери әлеуеттің шектен тыс артуына себеп болады, – деді Қазақстан Президенті.
Елбасы ядролық державалардың жауапкершілік танытып, қару-жарақтарды таратпау және қарусыздану қағидаттары мен идеяларына адалдығын көрсетуге тиіс екенін айтты.
– Диалог пен сенімді қалпына келтіру кең ауқымды ядролық дағдарысқа итермелейтін түрлі жағдайлардың туындау қатерін өршітпеудің берік кепілі болмақ. Мен көптеген жылдар бойы әлемдік қоғамдастық алдында бүкіл адамзат үшін ең негізгі мәселе ретінде ядролық қару-жарақты таратпау режімін күшейту мәселесін көтеріп келемін. Бұған Қазақстанның жаһандық антиядролық қозғалысқа зор үлес қосқан мемлекет ретінде моральдық тұрғыдан толық құқы бар, – деді Нұрсұлтан Назарбаев.
Мемлекет басшысы қару-жарақты таратпаудың және қарусыздану режімдерін нығайтудың жаһандық үдерісіне барлық мемлекеттердің парламенттері мен қарапайым азаматтары белсенді атсалысуы керек екенін атап өтті.
Қазақстан Президенті жер бетінде бейбітшілік пен тыныштық орнатуға бағытталған Жаһандық антиядролық қозғалыс құру халықаралық қоғамдастықтың басты мақсаттарының бірі болуға тиіс екенін айтты.
– Жер шарының түкпір-түкпіріндегі қақтығыс ошақтарын реттеу үшін бірлескен әрі кешенді шаралар қабылдау қажет. Осыған орай Минск процесінің негізгі жақтаушыларының бірі ретінде Қазақстан Украина дағдарысына байланысты күрделі жағдайдан шығу үшін Норманд форматындағы келіссөздердің жанданғанын қолдаған болар еді, – деді Елбасы.
Нұрсұлтан Назарбаев Женева және Астана форматтары аясында Сириядағы қақтығыстарды шешу жөніндегі жұмыстарды жалғастырудың маңыздылығына тоқталды.
Сонымен қатар, Мемлекет басшысы Біріккен Ұлттар Ұйымының жанынан Сирия ісі жөніндегі конституциялық комитет құру туралы бастамаға қолдау білдірді.
– Қазақстан мен бүкіл Орталық Азия өңірі үшін Ауғанстандағы ахуалды тұрақтандырудың маңызы зор. Біз бұл елдің әлеуметтік-экономикалық тұрғыдан қалыпқа келуіне елеулі үлес қосып отырмыз. Ауғанстан қоғамында ішкі диалог орнату жөніндегі жұмыстардың барлық форматына қолдау білдіреміз, – деді Қазақстан Президенті.
Елбасы жан-жақты диалогтың дамуы жауапкершілік пен ұжымдық іс-әрекет қағидатына сәйкес жүргізілуге тиіс екенін айтты.
– Біз АҚШ, Ресей, Қытай және Еуропа Одағы арасындағы байланыстарды қалпына келтіру арқылы ғана жер бетіндегі бейбітшілікті қамтамасыз етіп, санкциялар мен сауда текетірестерінің проблемаларын шеше аламыз. Бұл аса маңызды қадам әлемдік жаңа тәртіпті қалыптастырып, елдер мен халықтардың одан әрі бейбіт өмір сүруі үшін қызмет етуі керек. Сіздер өкілдік етіп отырған дипломатиялық корпус барлық мемлекеттер мен халықтардың игілігі үшін ынтымақтастық пен сенімнің жаңа жолдарын ашуға септігін тигізуге тиіс деп ойлаймын, – деді Нұрсұлтан Назарбаев.
Соңында Мемлекет басшысы бүгінгі кездесу дәстүрге орай жыл соңына қарай өтіп отырғанын айтып, дипломатиялық қызметкерлер мен халықаралық ұйымдардың өкілдерін келе жатқан Рождество және Жаңа жыл мерекелерімен құттықтады.






///
	 

	Мемлекет басшысы жыл бойына жаттығу үдерісін қамтамасыз ететін және әуесқойлармен қатар кәсіпқойлардың да облыстық, республикалық деңгейдегі жарыстарын өткізуге мүмкіндік беретін жаңа спорт нысанының инфрақұрылымымен танысты.

	Теннис орталығы ITF халықаралық теннис федерациясының стандарттарына сай салынған, оның үш жабық және үш ашық корты бар. 

///XVI өңіраралық ынтымақтастық форумы аясында Қасым-Жомарт Тоқаев пен Владимир Путин екі елдің шекара маңы аумағының инвестициялық мүмкіндіктерімен танысты. Президенттерге дайын инвестициялық жобалардың пулы ұсынылды.
Сонымен қатар мемлекеттер басшыларына Қазақстан мен Ресей шекарасындағы өткізу бекеттерінің Бірлескен іс-қимыл бағдарламасы көрсетілді. Жол картасына сәйкес бес жыл ішінде 40-тан астам автомобиль және темір жолдардағы өткізу бекеттері толықтай жабдықталады.



///Мемлекет басшысы іс-шараға қатысушыларды Наурыз мейрамымен құттықтап, жаңару мен жаңа өмірдің басталуын сипаттайтын бұл мерекенің рухани бай мұрамыздың жарқын символына, үздіксіз ұрпақ сабақтастығына және Қазақстан халқы бірлігінің негізіне айналғанын атап өтті.
– Елбасының биылғы 19 наурызда қабылдаған шешімі мемлекетіміздің болашағына деген шынайы қамқорлықты білдіреді. Осындай сындарлы кезеңде Елбасын және мені қолдаған барша халқыма ризашылығымды айтқым келеді, – деді Қасым-Жомарт Тоқаев.
Мемлекет басшысы өзінің ел Президенті ретіндегі алғашқы сапарының қазақ мәдениетінің, тарихы мен руханиятының орталығы саналатын Түркістан қаласынан басталуының символдық мәні зор екенін айтты.
– Түркістан – мемлекетіміздің алтын бесігі. Елбасының бұл қалаға ерекше мәртебе беру туралы шешімі кездейсоқ емес. Ежелгі Түркістанның жаңғыруы мен жаңаруы даму жолымыздың дұрыстығын көрсетеді. Алдағы жұмыстарым туралы және қоғамды толғандырған мәселелерді шешуге байланысты ойымды дәл осы жерде бөліскім келеді, – деді Қазақстан Президенті.
Қасым-Жомарт Тоқаев барша қазақстандықтарды бірінші кезекте толғандыратын мәселелер туралы айта келіп, ең алдымен, әділеттілікті күшейту қажеттігіне тоқталды.
– Қоғамдағы әділеттілік, ең алдымен, атқарушы билікке байланысты. Үкіметтің, министрлердің, барлық деңгейдегі әкімдердің, полицияның, прокуратураның, соттардың мақсаты – азаматтардың құқығын қорғау. Бұл – олардың конституциялық міндеті әрі азаматтық борышы, – деді Мемлекет басшысы.
Қазақстан Президенті сыбайлас жемқорлыққа қарсы күрес күшейе түсетінін айтып, орынды шағым түскен жағдайда орталық және жергілікті органдардың басшылары тікелей жауап беретінін атап өтті.
Қасым-Жомарт Тоқаев мемлекеттік қызметшілердің халықпен тығыз жұмыс істеуі қажет екеніне баса мән беріп, басшылардың халық алдындағы есеп беру кездесулерінің қазіргі форматын сынға алды.
Мемлекет басшысы еңбексүйгіштік пен сіңірген еңбекке орай марапаттау құндылықтарының идеясы ұлттық идеологиямыздың бастауында тұруы қажет екенін айтты.
– Біз азаматтарымыздың, ең алдымен, жастардың жұмысқа орналасуына және кәсіби тұрғыдан өсуіне жағдай жасауға тиіспіз. Шетелде жұмыс істеп жатқандардың әлеуетін елімізде пайдалану мүмкіндігін қарастыруымыз керек. Сонда біз күшейе түсеміз. Сонымен қатар, жұмыс табуға ұмтылмайтындарды, әсіресе әлеуметтік масылдықты қолдауға болмайды. Мемлекет әлеуметтік жағдайы нашарларға көмек көрсететін болады. Қалғандарының бәрі жұмыс істеуге тиіс, – деді Қазақстан Президенті.
Мемлекет басшысы Үкіметке бюджетті тек мемлекетіміздің дамуына және қауіпсіздік мақсаттарына орай қайта бейімдеуді, сондай-ақ имидждік іс-шараларға арналған шығындарды азайтуды тапсырды.
– Мемлекеттік шығыстардың басты міндеті – қарапайым адамдардың мәселелерін шешу. Ауыз су, баспана, жұмыс орындары, жайлы өмір үшін инфрақұрылым – осылардың бәрі ел тұрғындарын алаңдатады. Міне, біз осы міндеттерді шешетін боламыз. Министрлер мен әкімдердің жұмысын нақты проблемаларды шешу нәтижелері бойынша бағалайтын боламын, – деді Қасым-Жомарт Тоқаев.
Сонымен қатар, Қазақстан Президенті рухани жаңғыру мәселелеріне тоқталып, Елбасының «Рухани жаңғыру» бағдарламасы және «Ұлы даланың жеті қыры» атты мақаласындағы бағыттарды одан әрі жүзеге асырудың маңыздылығын айтты.
Қазақстандағы Жастар жылын өткізу барысына да ерекше назар аударылды.
– Біз жастар үшін жаңа мүмкіндік беруіміз керек. Соның ішінде олардың бизнеспен айналысуына, білім алуына, жұмысқа орналасуына, табыс табуына жол ашу қажет. Өз өмірін жақсартуға, мансабы бойынша жоғарылауға арналған әлеуметтік лифттер іс жүзінде жұмыс істеуі керек. Еліміздің жастары мен талантты азаматтары мемлекеттік қызметте ілгерілеу үшін арнайы кадрлық бағдарлама дайындаймыз. Болашағымыз жастардың қолында, – деді Қасым-Жомарт Тоқаев.
Соңында Мемлекет басшысы өзінің Президент ретіндегі негізгі ұстанымдары сабақтастық, әділеттілік және ілгерілеу екенін атап өтті.



///Қасым-Жомарт Тоқаевқа 2021 жылы Түркістан облысында атқарылған жұмыстар туралы есеп берілді. 
Өмірзақ Шөкеевтің айтуынша, экономиканың негізгі көрсеткіші – жалпы өңірлік өнім көлемінің өсімі былтыр 2020 жылмен салыстырғанда 4,7 пайызға артқан. Ауыл шаруашылығы саласында 906,5 миллиард теңгенің өнімі өндіріліп, өсім 101,7 пайызды құраған. Бұл нәтиже облыстың республикадағы үлесі бойынша екінші орынға шыққанын көрсетеді. Аймақ әкімі «Қарапайым заттар экономикасы» бағдарламасы аясында 315 жоба қаржыландырылғанын айтты.
Президентке өңірдегі құрылыс қарқынының артқаны туралы мәлімет берілді. Құрылыс жұмыстарының көлемі 2020 жылмен салыстырғанда 4,1 пайызға артқан. Өмірзақ Шөкеев Түркістан қаласын түркі әлемінің мәдени-рухани орталығы ретінде қалыптастыру жұмыстарының бірінші кезеңі аяқталып, әлеуметтік инфрақұрылымның негізі қаланғанын жеткізді. Оның айтуынша, облыстың 2021-2025 жылдарға арналған жаңа кешенді жоспары бекітілген.
Облыс әкімі «Халық үніне құлақ асатын мемлекет» тұжырымдамасына сәйкес, Сайрам ауданында жүзеге асырылған «Парасат» дискуссиялық клубы пилоттық жобасы туралы баяндады. Аталған жоба облыс, аудан, аймақтағы күштік құрылым басшыларының тұрғындармен кездесулерін, ашық әңгімелесулерін қамтамасыз етеді.
Қасым-Жомарт Тоқаев Түркістан облысында атқарылып жатқан жұмыстарға оң баға бере отырып, қолға алынған жобаларды жалғастыруды және халықпен тығыз жұмыс істеу мәселесін күшейтуді тапсырды.
///Ақорда резиденциясында өткен ресми қарсы алу рәсімінен кейін, Қасым-Жомарт Тоқаев Дональд Тускпен келіссөз жүргізді.
Мемлекет басшысы Еуропалық кеңес төрағасының сапары Қазақстан мен Еуропалық одақ арасындағы байланыстардың дамуына тың серпін беретінін айтты.
– Сіздің бұл сапарыңыздың мәні зор. Біздің өзара тиімді ынтымақтастығымыз тек кеңейе беретініне сенімдімін. Екі тарап та көздеген мақсатқа жетуге мүдделі болғандықтан, біздің қарым-қатынасымыздың болашағы жарқын, – деді Қасым-Жомарт Тоқаев.
Дональд Туск Қазақстанға сапармен келуге шақырғаны үшін Мемлекет басшысына ризашылық білдірді.
– Қонақжайлық танытқандарыңыз үшін көп рахмет. Біздің сіздермен тәжірибеміз бен өзара қарым-қатынастарымыздың тарихы ортақ. Географиялық арақашықтықтың үлкен болғанына қарамастан, Қазақстан біз үшін өңірлік тұрғыдан ғана емес, сондай-ақ, жаһандық деңгейде де маңызды әрі тұрақты серіктес саналады, – деді Еуропалық кеңес басшысы.
Әңгімелесу барысында тараптар әртүрлі саладағы Қазақстан мен Еуропалық одақ ынтымақтастығының перспективаларын талқылады.
 





///
	Жиын барысында елдің экономикалық және әлеуметтік дамуының негізгі мәселелері қаралды, сондай-ақ алдағы кезеңге арналған жоспарлар белгіленді.

	Мемлекет басшысы мемлекеттік органдардың толыққанды жұмысы үшін барлық қажетті шешімдер қабылданып, тиісті жағдай жасалғанын атап өтті.

	Нұрсұлтан Назарбаев әлемдік экономикада қалыптасқан ахуал өңірлік те, жаһандық та тұрғыдан жіті көңіл бөлуді талап ететінін айтты.

	– Үкіметтің бұдан арғы экономикалық саясаты қазіргі кездегі қатерлерді ескеруге бағытталуы керек. Бүгінде біз өзгерген ахуалды ескере отырып, жаңа іс-шаралар әзірлеуге тиіспіз, – деді Қазақстан Президенті.

	Мемлекет басшысы «Қазақстан-2050» Стратегиясында көрініс тапқан міндеттерді іске асырып жатқан Үкіметтің жұмысын жандандыруға назар аударды.

	Нұрсұлтан Назарбаев бүгінгі жағдайлар Үкіметтің алдына жаңа міндеттер қойып отырғанына тоқталып өтті.

	Атап айтқанда, 2015 жылғы 1 қаңтардан бастап  Еуразиялық экономикалық одақ туралы шарт күшіне енеді, сондай-ақ еліміз ДСҰ-ға кіру туралы келіссөздердің соңғы сатысында тұр, ал биылғы желтоқсанға дейін ЭЫДҰ-мен ынтымақтастық бағдарламасы қабылданады.

	– Жаңа  интеграциялық жағдайлардағы біздің экономикамыздың жұмысын жалғастырып, тереңдете түсу керек. Ресей мен Белорусьтің өңірлерімен белсене жұмыс жүргізіп, керек жерлерде сауда өкілдіктерін ашатын кез келді, – деді Нұрсұлтан Назарбаев.

	Мемлекет басшысы экспортты әртараптандыру үшін көлік бағдарларын дамытуды маңызды бағыт ретінде атады. Мәселен, «Қорғас Шығыс қақпасы» АЭА-дағы «құрғақ порт» құрылысын аяқтау, Ақтау мен Құрықта теңіз порттары инфрақұрылымдарын қалыптастыру туралы айтылды. Оған қоса, Парсы шығанағы мен Тынық мұхит жағалауындағы елдерде қоймалар салу мүмкіндігін қарастырған жөн.

	Қазақстан Президенті экономика өсіміне серпін беру үшін 2014-2015 жылдары Ұлттық қордан бір триллион теңге бөлу туралы шешім қабылданғанын еске салды.

	– Өткен 3 айда шағын және орта бизнестің жалпы құны 78 миллиард теңгеге есептелген жобалары мақұлданды. Жобаларды нақты қаржыландыруға  47 миллиард теңге бөлінді. Бұл жақсы бастама, бірақ жеткіліксіз. Бөлінген қаражаттың әрбір күнгі бөгелісі – елдің экономикалық өсімі қарқынын бәсеңдету деген сөз, – деді Мемлекет басшысы.

	Нұрсұлтан Назарбаев сондай-ақ Үкіметке 1 қыркүйекке дейін Ұлттық қордан 2015 жылы 500 миллиард теңге мөлшеріндегі екінші транш бөлігін инвестициялау жөнінде нақты ұсыныстар әзірлеуді  тапсырды.

	Мемлекет басшысы экономиканы әртараптандыру Үкімет жұмысының басты басымдығы болып саналатынын атап өтті.

	– 2015-2019 жылдарға арналған Мемлекеттік индустриялық-инновациялық даму бағдарламасы әзірленіп, менің тарапымнан бекітілді. Онда өнеркәсіптің екінші бесжылдықтағы басымдығы бар салалары айқындалған. Биыл экономиканың іргелі салаларында – мұнай-газ және тау-кен металлургиясы салаларында оң өсім қарқынын қамтамасыз ету маңызды. Жаңа кен орындарын барлау мен қолданыстағы өндірістер қуатын жаңғырту жөнінде кең ауқымды жұмысты бастаған жөн, – деді Қазақстан Президенті.

	Нұрсұлтан Назарбаев қазіргі уақытта экономика өсімінің негізгі көзі ІЖӨ-дегі үлесі 53 пайызға жеткен қызмет көрсету саласы болып отырғанын айтты.   

	– Қызмет көрсету саласының бәсекеге қабілеттілігін мақсатты түрде арттыру шаралары қолданылып жатқан елдерде еңбек өнімділігі өсуде. Ал біз әлі күнге дейін бұл саланы назардан тыс қалдырып келеміз. Мәселен, туризм саласында ашылған бір жұмыс орны өзімен бірге жеңіл өнеркәсіпте, азық-түлік өнеркәсібінде және көлік саласында қосымша жұмыс орындарының ашылуына себепші болады. Үкіметке жылдың соңына дейін Қызмет көрсету саласын дамытудың 2020 жылға дейінгі кешенді бағдарламасын әзірлеп, қабылдауды тапсырамын, – деді Мемлекет басшысы.

	Қазақстан Президенті агроөнеркәсіп кешені саласында өңдеу ісінің мәселелері шешімін табуды талап етіп отырғанын айтты. Қазіргі кезде отандық ауыл шаруашылығы өнімінің барлық өндірістері арасында әрі қарай өңдеумен айналысатындар олардың жартысына да жетпейді. Бұл ретте өндірістер қуаты орташа тек 3 пайызға ғана жұмыс істеуде.

	Мемлекет басшысы мемлекеттік субсидияларды тек озық агротехнологияларды енгізіп, сұранысқа ие дақылдар өсіретін тауар өндірушілер алуы керектігіне көңіл аударды. Бұдан бөлек, ауыл шаруашылығы өнімін өндірушілердің бытыраңқылығы мен өндіретін тауарлары  мөлшерінің шектеулігі проблемасын әсіресе ауыл шаруашылығы кооперациясын ынталандыратын заң жобаларын әзірлеу арқылы шешкен дұрыс.

	Қазақстан Президенті бизнес жүргізу шарттарын жақсарту үшін жер учаскелерін рәсімдеуді жеңілдетуді, кәсіпорындарды тіркеуді, электрондық кедендік декларациялау, лицензиялар беруді автоматтандыруды қарастыратын бірқатар заңнамалық өзгерістер қабылданғанын атап өтті.

	- Мемлекет тарапынан соңғы жылдары көп нәрсе істелді. Енді біз соның нәтижесін және бизнестің оң өзгерістерін, сондай-ақ Ұлттық кәсіпкерлер палатасынан мейлінше тиімді жұмыс жүргізілуін күтуге қақылымыз, - деді Мемлекет басшысы.

	Нұрсұлтан Назарбаев Үкіметтің Бизнесті дамыту мен қолдаудың бірыңғай бағдарламасын бекітуі қажеттігін атап айтты. Сонымен қатар, ол Үкіметке шағын және орта кәсіпкерлік нысандарының 2014 жылғы 1 қазанға дейін жинақталатын айыппұлдары мен өсімақылары бойынша салықтық рақымшылық жасауды тапсырды. Сондай-ақ мемлекеттің экономикаға қатысуын қысқартуды жалғастыру талап етіледі.

	- Жекешелендірудің екінші толқыны мен «Халықтық ІРО» бағдарламалары ілгері баса бастады. Мемлекет активтерінің орташа үштен бірі қысқарады деп болжануда. Жеке сектордың дамуына және жаңа меншік иелерінің пайда болуына мүмкіндіктер ашылуда. Үкіметке жекешелендірудің қарқынды, ең бастысы, ашық әрі мөлдір үдерісін жалғастыру керек. Бұл ретте жекешелендірілетін барлық нысандар өзінің тікелей мақсатында қолданылуы тиіс, - деді Қазақстан Президенті.  

	Білім беру мәселелері жайында айтқан Мемлекет басшысы ЖОО-ларда оқу үшін берілетін білім гранттарына мемлекет айтарлықтай бюджет қаражатын бөлетінін, бірақ білім сапасының төмендігінен жекелеген ЖОО түлектері іс жүзінде жұмыс таба алмайтынын атап өтті.

	- Кәсіптік білім беру жүйесіндегі мамандарды даярлаудың құрылымы мен сапасы еңбек нарығының талаптарына сай келмейді, - деді Нұрсұлтан Назарбаев.

	Соған орай Президент осы бағыттағы жұмысты күшейтуді, соның ішінде колледж оқушыларының міндетті түрде өндірістік тәжірибеден өтуін қарастыратын дуальдік оқыту туралы нормалардың заңнамалық тұрғыдан енгізілуін қамтамасыз етуді тапсырды.

	Қазақстан Президенті әлемдегі барынша дамыған 30 елдің қатарына кіру үшін мемлекеттік басқарудың тиімді жүйесін құру қажеттігін айтты.

	Сонымен бірге, министрліктер және жергілікті атқарушы органдар өз міндеттерін шешу үшін қажетті дербестікке толық ие емес, өздеріне жауапкершілік алмайды. Бұл министрлердің бұйрығымен бекітуге болатын көптеген нормаларды қабылдауды Үкіметке жүктейтін қолданыстағы заңнаманың жетілмегендігімен де байланысты. 

	- Елді дамытудың маңызды бағдарламалары қабылданды, бірақ бізде олардың орындалуы ақсап жатыр, жеделдік пен икемділік жоқ. Министрліктерде тапсырмалар мен міндеттерді орындаудың  көпбуынды күрделі жүйесі әлі де сақталып отыр. Тек соңғы жылдары ғана осындай көпбуындылықтан министрліктердегі ішкі құжат айналымы 3-4 есеге өсті, - деді Нұрсұлтан Назарбаев.

	Мемлекет басшысы мемлекеттік қызметшілердің саны соңғы 10 жылда 8,5 мың адамға өсіп, 90 мыңнан асқанына назар аударды. Оларды ұстап тұру бюджеттің жыл сайынғы әкімшілік шығыстарының өсуіне әкелуде.

	- Осындай икемсіз шенеуніктік аппарат қабылданған шараларды жүзеге асыруда тежегішке айналып, тиімділігін төмендетуде. Сондықтан әрбір басшы өз аппаратын жетілдіруді ойлауы керек, - деді Қазақстан Президенті.

	Нұрсұлтан Назарбаев мемлекеттік аппарат жұмысының жеделдігі мен тиімділігін көтеріп, қағазбастылық пен бюрократияны қысқарту үшін шешім қабылдау орталығын министрліктер мен өңірлер деңгейіне өткеретін ықшамды Үкімет құру қажеттігін айтты. 

	Осы мақсатта Үкіметтің 12 министрлік пен 30-ға жуық комитеттен тұратын жаңа құрылымы туралы шешім қабылданды. Бұл ретте жаңадан 5 министрлік құрылады.

	Экономика және бюджеттік жоспарлау, өңірлік даму министрліктерінің, статистика, табиғи монополияларды реттеу, бәсекелестікті қорғау, тұтынушылар құқығын қорғау агенттіктерінің функциялары мен өкілеттіктері берілетін Ұлттық экономика министрлігін Ерболат Досаев басқарады.

	Денсаулық сақтау және әлеуметтік даму министрлігіне денсаулық сақтау, еңбек және халықты әлеуметтік қорғау министрліктерінің функциялары мен өкілеттіктері берілетін болады. Басшылығына Тамара Дүйсенова тағайындалды.

	Мәдениет және спорт министрлігі мәдениет министрлігінің, дін істері, спорт және дене шынықтыру агенттіктерінің функциялары мен өкілеттіктерін біріктіреді. Министрі  Арыстанбек Мұхамедиұлы болады.

	Инвестициялар және даму жөніндегі министрліктің қарауына индустрия және жаңа технологиялар, көлік және коммуникациялар министрліктерінің, байланыс және ақпарат агенттігінің, Ұлттық ғарыш агенттігінің міндеттері, сондай-ақ энергия тиімділігі және геология мәселелері кіреді.   Оны Әсет Исекешев басқарады.

	Сонымен бірге энергетика министрлігін құру туралы шешім қабылданып, оған мұнай және газ, индустрия және жаңа технологиялар (энергетика бөлігінде), қоршаған орта және су ресурстары (қоршаған ортаны қорғау бөлігінде) министрліктерінің функциялары мен өкілеттіктері, сондай-ақ «жасыл экономиканы» дамыту мәселелері беріледі. Жаңа мемлекеттік органның басшылығына  Владимир Школьник тағайындалды.

	Төтенше жағдайлар министрлігінің функциялары мен өкілеттіктері Ішкі істер министрлігіне беріледі, оның басшылығында Қалмұханбет Қасымов қалады.

	Нұрсұлтан Назарбаевтың мәлім еткеніндей, қалған министрліктер өкілеттіктеріндегі кейбір өзгерістерімен сақталады. Атап айтқанда, экономика және бюджеттік жоспарлау министрлігінен бюджеттік жоспарлау саласындағы функциялар Қаржы министрлігіне беріледі. Балық шаруашылығы, жануарлар әлемі, орман, су ресурстарын басқару саласындағы функциялар қоршаған орта және су ресурстары министрлігінен Ауыл шаруашылығы министрлігінің құзырына өтеді.

	Премьер-Министрдің екі орынбасары ғана болады – Бақытжан Сағынтаев және Гүлшара Әбдіқалықова.

	Сонымен қатар қаржы полициясын таратып, оның сыбайлас жемқорлық қылмыстар мен құқық бұзушылықтардың алдын алу, анықтау, жолын кесу, ашу және тергеу жөніндегі функциялары мен өкілеттіктерін жаңадан құрылатын Мемлекеттік қызмет істері және жемқорлыққа қарсы іс-қимыл агенттігіне беру туралы шешім қабылданды. Жаңа ведомствоны Қайрат Қожамжаров басқарады. Бұл ретте экономикалық және қаржылық құқық бұзушылық мәселелері қаржы министрлігіне беріледі.

	Қазақстан Президенті барлық мемлекеттік органдардың басшылары өз аппараттарын оңтайландыруы қажеттігін, функциялардың қайталануын болдырмауы тиістігін айтты.

	- Үкімет те министрліктердегі комитеттер санын оңтайландыруы қажет. Министрлік құрылымында аумақтық бөлімшелері бар комитеттер болуы тиіс. Аумақтық бөлімшелері жоқ комитеттер мен агенттіктер министрліктің департаменті ретінде қайта ұйымдастырылуы тиіс, - деді Нұрсұлтан Назарбаев.

	Мемлекет басшысы сондай-ақ жергілікті өзін-өзі басқару органдарының мықты қаржы-экономикалық дербестігінің негізін жасау мәселесін қамтамасыз етуді тапсырды.

	Қазақстан Президенті алдағы әлеуметтік-экономикалық дамуымыз әлемдегі және ТМД кеңістігіндегі ахуалды есепке ала отырып жүзеге асырылу керектігіне назар аударды. Осыған орай ол Қазақстанның маңызды серіктесі болып саналатын Украинадағы шиеленіс оның экономикасын құлдыратуға апаратынын атап өтті.

	- Бұл ел Үкіметінің ресми болжамы бойынша ІЖӨ-нің құлдырауы жыл аяғына дейін кемінде 6 пайызды құрайды. Инфляция 20 пайызға дейін өседі. Ұлттық валюта едәуір құнсыздануы мүмкін. Бұл бізді алаңдатпай қоймайды,  өз экономикалық саясатымызда мұны ескеруге тиіспіз. Украина ТМД-ның еркін сауда аймағының қатысушысы екені белгілі. Бізді бұл елмен ауқымды шаруашылық желілері, сауда келісім-шарттары, адам тағдырлары байланыстырады. Осының бәрі біздің едәуір алаңдаушылығымызды туғызады, - деді Нұрсұлтан Назарбаев.

	Мемлекет басшысы бір кезде ең қуатты кеңестік республикалардың бірі болған Украинаның қақтығыс салдарынан ондаған жылдарға кері кеткенін айтты. Құлдырауға ұшыраған экономиканы және әлеуметтік нысандарды қалпына келтіру үшін көптеген жылдар қажет болады. 

	Мемлекет басшысы Қазақстан Украинадағы қарапайым жұрттың қасірет-қайғысына жаны ашитынын айтты.

	- Біз қақтығысушы жақтардың бәрін келіссөзге келіп, сенім мен ашық диалог негізінде, әсіресе әйелдер мен балаларға зардабы тиіп жатқан қантөгісті тоқтату үшін өзара қолайлы шешімнің жолын іздеуге шақырамыз. Бұдан басқа ақылға қонымды баламалы жол жоқ деп санаймын. Мен өз тарапымнан мүмкіндігіне қарай атсалысамын және қолдан келгеннің бәрін жасаймын, - деді Нұрсұлтан Назарбаев.

	Қазақстан Президенті атап өткендей, Украинаның мысалы бірлік пен тұрақтылықтың маңыздылығын көрсетеді. Қоғам еңбектенуді қойған кезде, адамдар митингіге жұмысқа барғандай шыққанда жауды елдің ішінен іздей бастайды, орны толмас салдарға ұрындыратын тәртіпсіздіктер туады.

	Тек бейбіт өмір мен адал еңбек қана бақ-берекені қамтамасыз етеді. Халықтың бірлігі – ең үлкен құндылық, оны көздің қарашығындай сақтау – бүкіл халықтың парызы, - деді Нұрсұлтан Назарбаев.

	Қазақстан Президенті біздің еліміздің мемлекеттік органдары мен қоғамдық институттарының мұндай жағдайдағы басты міндеті бейбітшілікті, келісімді, тыныштықты және елдегі қауіпсіздікті сақтау екендігіне тоқталды.

	- Бүгінде саяси партиялардың, қоғамдық ұйымдардың, кәсіподақтардың, үкіметтік емес ұйымдардың бірлігін нығайтуды жалғастыру және барлық бұқаралық ақпарат құралдарының жұмысын мемлекет пен халықтың жалпы игілігі үшін бағыттау маңызды болып отыр. «Нұр Отан» партиясы әсіресе жергілікті жерлерде орын алып отырған проблемаларды шешу үшін ел тұрғындарымен жүргізілетін жұмысты күшейтуі керек. Біз әрқашан жастарды толеранттылық, өзі еліне деген сенімділік рухында тәрбиеледік. Елдің бәрін, ең алдымен жастарды, «Қазақстан - 2050» Стратегиясында белгіленген мақсаттарға жетуге арналған жұмыстарға тарту керек. ХХІ ғасырдың ортасына дейін біз алға қойған тарихи мақсат төңірегінде топтасқан біртұтас халық қана өз миссиясын орындай алады, - деді Мемлекет басшысы.

	Отырыс барысында Б.Сағынтаев, Ә.Исекешев, Г.Әбдіқалықова, Е.Досаев, Ө.Шөкеев және Қ.Бишімбаев атқарылып жатқан жұмыстар туралы баяндама жасады.



///Кездесу барысында Мемлекет басшысы Беларусь Республикасымен көпжақты ынтымақтастықты одан әрі дамытудың, соның ішінде Еуразиялық экономикалық одақ аясында өзара ықпалдастықтың маңыздылығын атап өтті.
Соңында Қазақстан Президенті Асқар Бейсенбаевқа бірқатар нақты тапсырма берді.

///Марат Бақытжанұлы Бекетаев Қазақстан Республикасының Әділет министрі болып тағайындалсын, ол Қазақстан Республикасы Президентінің Әкімшілігі Басшысының орынбасары қызметінен босатылсын.
 
Қазақстан Республикасының
            Президенті                                                                                                           Н.Назарбаев
 
Астана, Ақорда, 2016 жылғы 13 қыркүйек
                        № 331
///
	 

	А.Сәрінжіпов министрліктің қызметі және Мемлекет басшысының тапсырмаларын орындау мақсатында атқарылып жатқан жұмыстар жөнінде баяндады.

	Нұрсұлтан Назарбаев биыл білім және ғылым саласын дамытуға 1,5 триллион теңге бөлінгенін атап өтті. Алайда мектепте орын жетіспеушілігі, үш ауысымда оқыту сақталып отыр, апатты жағдайдағы мектептер әлі де бар. Осыған байланысты құрылысқа, соның ішінде бизнестің әлеуметтік жауапкершілігі аясында салынатын нысандарға бөлінетін қаражаттың тиімді пайдаланылуын қадағалау қажет.

	– Шығыс Қазақстан облысында апатты жағдайдағы 52 мектеп бар, сөйте тұра 2013 жылы бюджеттік емес қаржы көздері есебінен 1,5 миллиард теңгеге өңірде Бокс және күрес сарайы салынған. Оңтүстік Қазақстан облысында  апатты жағдайдағы 48 мектеп бар, бірақ бюджеттік емес қаржы көздері мен жергілікті бюджет есебінен 2012-2013 жылдары 500 миллион теңге Салтанат залына бөліпті. Қызылорда облысында  апатты жағдайдағы 25 мектеп бар, бірақ өткен жылы Мұзайдын құрылысына 1,3 миллиард теңге жұмсалған. Бұл нысандардың барлығы да халыққа қажет, бірақ алдымен апатты жағдайдағы мектептерді қалпына келтіріп, үш ауысымда оқытуды жою сияқты ең қажеттілерін анықтап алған жөн, – деді Мемлекет басшысы.

	Қазақстан Президенті университеттердің автономды болу қағидаттарын айқын түсіну қажеттігін де атап өтті.

	– Автономды болу оқу бағдарламаларына, біліктілікті арттыру мәселелеріне, білім сапасына, тәжірибелі оқытушы-профессорлық құрамды тартуға қатысты. Алайда кейбіреулер автономдылықты жоғары оқу орнының дербестігі, ректорларының өзгермейтіндігі, одан әрі жекешеленуі деп түсінуде. Сондықтан жоғары оқу орындарының автономды болуының мақсаты, міндеттері және шарттарына қатысты нақты бағдарды айқындап берген жөн, – деді Мемлекет басшысы.

	Нұрсұлтан Назарбаев білім дамудың, соның ішінде инновациялық дамудың басты мәселесіне айналып отырғанына тоқталды.

	– Жастардың мектепте оқуының, техникалық-өндірістік және жоғары білім алуының маңызы зор. Компаниялар мемлекеттің көмегімен жастарды даярлау мәселесін өз мойнына алуы үшін дуальдық оқыту жүйесін дамытқан жөн. Ол үшін Еуропа елдерінің тәжірибесін тағы да мұқият зерттеу қажет, – деді Қазақстан Президенті.

	Бұдан бөлек, Мемлекет басшысы ғылым саласына, әсіресе, көбіне шешімдерінде шынайылық бола бермейтін ғылыми кеңестер жұмысын жетілдіруге ерекше назар аударуды тапсырды.

	Бұған қоса, Мемлекет басшысы мектепке дейінгі білім берумен қамту, сондай-ақ университеттердегі білім беру сапасын арттыру және мемлекеттік білім гранттарын тиімді бөлу жұмыстарын жалғастыру туралы тапсырма берді.

	Білім және ғылым министрі Мемлекет басшысы айтқан мәселелерді шешуге бағытталған жұмыстар туралы хабардар етті.

	А.Сәрінжіпов «Балапан» бағдарламасы аясында үш жыл ішінде балалардың мектепке дейінгі біліммен 80% қамтылғанын атап өтті. Сондай-ақ, үш жыл ішінде барлық өңірлерде үш ауысымдық және апатты жағдайдағы мектептер мәселесін шешу жоспарланып отыр. Тұрғындар саны көп екі облыста, Оңтүстік Қазақстан және Алматы облыстарында бұл мәселе 2017 жылға қарай шешімін табатын болады.

	Кездесу қорытындысында Мемлекет басшысы бірқатар нақты тапсырмалар берді.      


///Мемлекет басшысы Өзбекстан Республикасының Президенті Ислам Абдуганиевич Каримовтің дүниеден өткені туралы хабарды зор күйзеліспен қабылдағанын айтқан.
«Қазақстандықтар бұл мезгілсіз әрі орны толмас қазаның ауыртпалығын бауырлас Өзбекстан халқымен бірге бөліседі. 30 жылдай қанаттаса жұмыс істеген досымнан айрылғаныма қайғырамын», – делінген көңіл айту жеделхатында.
Сондай-ақ, Нұрсұлтан Назарбаев елдің экономикалық әлеуетінің дамуына, оның халықаралық беделінің өсуіне, қоғамның әл-ауқатының артуына ықпал еткен ауқымды өзгерістердің жүзеге асырылуы Өзбекстан Республикасы тәуелсіздігінің бастауында тұрған Ислам Каримовтің есімімен байланысты екенін атап өтті.
«Ол өзінің бүкіл өмірін туған халқына қалтқысыз қызмет етуге арнады,  әрдайым Қазақстанның сенімді досы болды және біздің халықтарымыздың арасында достық пен тату көршіліктің нығая түсуіне үлкен үлес қосты», – делінген жеделхатта.
Соңында Қазақстан Президенті Ислам Абдуганиевич Каримовтің туыстары мен жақындарына және елдің басшылығы мен бауырлас Өзбекстан халқына қатты қайғырып көңіл айтты.
///Жиын барысында отандық білім беру жүйесін биылғы «Қазақстандықтардың әл-ауқатының өсуі: табыс пен тұрмыс сапасын арттыру» атты Жолдаудың бағыттарына сай одан әрі жаңғыртудың өзекті мәселелері талқыланды.
– Біздің барлық даму жоспарларымызда ғылым саласына зор мән беріледі. Ғылымның жағдайы білім деңгейіне тікелей байланысты. Егер білім беру жүйесін оның алғашқы сатысынан бастап дамытпасақ, елеулі нәтижеге қол жеткізе алмаймыз. Бұл үдерісте Білім және ғылым министрлігі басты рөл атқарады, – деді Қазақстан Президенті.
Мемлекет басшысы еліміздің білім беру жүйесін жетілдіру жөніндегі жұмыс нәтижелеріне тоқталды.
– Соңғы 2 жылда білім мен ғылым жүйесіне бюджеттен бөлінген қаржы көлемі 22 пайызға өсіп, 2 триллион теңгеден асты. Мектепке дейінгі білім беру саласында 3–6 жас аралығындағы балалардың балабақшамен қамтылу деңгейі 95 пайызға жетті. Орта білім беру ісінде оқушылардың 70 пайызы білім берудің жаңартылған мазмұны бойынша оқытылуда. 2018 жылғы 1 қаңтардан бастап 205 мыңнан астам мұғалімнің еңбекақысы 30 пайызға өсті. 2019 жылғы 1 қыркүйектен бастап 90 мың мұғалімнің жалақысы артады, – деді Нұрсұлтан Назарбаев.
Сонымен қатар, Елбасы техникалық және кәсіптік бейіндегі 583 колледжде «Баршаға тегін кәсіптік-техникалық білім беру» жобасы іске асырылып келе жатқанын айтып, жоғары білім беру саласында университеттердің академиялық және басқарушылық дербестігін кеңейту үшін заң қабылданғанын атап өтті.
– Біз алдымызға студенттерді жатақханамен қамтамасыз ету жөнінде мақсат қойдық. Жалпы, 2018 жылы ғылымға бөлінген қаражат көлемі 43,7 миллиард теңгені құрап отыр, – деді Қазақстан Президенті.
Мемлекет басшысы жоспарланған шаралар білім беру жүйесінің барлық деңгейінде – бастапқы сатыдан жоғары оқу орнында оқығанға дейін көрсетілетін қызметтер сапасын арттыруға бағытталуы тиіс екенін айтты.
Жиында Білім және ғылым министрі Е.Сағадиев білім саласын биылғы Жолдау бағыттарына сай жетілдіру жөнінде баяндама жасады.
Нұрсұлтан Назарбаев министрдің мәліметін назарға алып, отандық білім беру жүйесіндегі бірқатар проблемаларға және шешімін табуға тиіс міндеттерге тоқталды.
– Балаларды балабақшамен 100 пайыз қамту керек. Бұл мәселемен Үкімет те, әкімдіктер де айналысуы қажет. Сондықтан Үкіметке 3 жылда еліміздегі барлық 55 мың тәрбиешінің біліктілігін арттыруды тапсырамын, – деді Елбасы.
Бұдан бөлек, Қазақстан Президенті орта білім беру ісін жаңартылған мазмұнға көшіруді 2021 жылға қарай аяқтауды тапсырды. Осыған байланысты зияткерлік мектептердің тәжірибесіне сүйеніп, жаңа бағдарламалар, сапалы оқулықтар, сондай-ақ, кадрлар даярлау жүйесін енгізу қажеттігі атап өтілді.
– Оқушылар мен ата-аналарды артық оқу жүктемесінен босату керек. Жергілікті жерлердегі орта білім берудің проблемаларын сапалы түрде шешу мәселесіне бүкіл өңірлердегі әкімдердің назарын ерекше аударғым келеді. Әкімдіктер оқушылардың дамуы мен білім алуы үшін мектеп асханаларындағы сапалы тамақтан бастап балалардың мектепке қатынауына дейін қолайлы әрі қауіпсіз жағдай жасауы қажет. Әрбір баланың біліміне жұмсаған күш-жігеріміз – еліміздің жарқын болашағына салған инвестиция, – деді Мемлекет басшысы. 
Сонымен қатар, Нұрсұлтан Назарбаев педагог кәсібінің мәртебесін арттыруға бағытталған нақты ынталандыру шараларын енгізе отырып, «Педагог мәртебесі туралы» заң жобасын тиянақты дайындау қажеттігін атап өтті.
Қазақстан Президенті мұғалім қай кезеңде де Қазақстан қоғамында ерекше орын алғанын айтты.
– Білім беру ісінің барлық деңгейінде жеке сектормен серіктестікті дамытқан жөн. Мектептерде жан басына қатысты қаржыландыру жүйесін енгізуді жалғастыру қажет. Мұндай тәсіл білім беру саласындағы жеке капиталдың үлесін арттыруға мүмкіндік береді. Бұл – әлемдік үрдіс. Сондай-ақ, бақылаушы органдар тарапынан мектептерге жүргізілетін сансыз тексерулерді шектеу керек, – деді Мемлекет басшысы.
Қазақстан Президенті мұғалімдер жұмысының тиімділігін арттыру үшін жағдай жасаудың маңыздылығын айтты. Осыған орай, педагогтердің құқықтары мен мүдделерін қамтамасыз етіп, оқушылардың ішкі тәртібіне қатысты ережелердің бұзылуына жол бермеу қажеттігіне баса мән берілді.
– Оқушылар мұғалімдерді тыңдауға және құрметтеуге тиіс. Ата-аналар мен оқытушылар балаға екі жақтан бақылау жасауы керек, – деді Елбасы.
Сонымен бірге, Қазақстан Президенті үш ауысымды және апатты жағдайдағы мектептердің проблемаларына тоқталып, өңір әкімдеріне осы мәселелерді шешу үшін тиісті шаралар қабылдау жөнінде тапсырма берді. Атап айтқанда, Елбасы осы мақсатпен 123 мектеп салу жөнінде тапсырма бергенін еске салды.
Нұрсұлтан Назарбаев халыққа тегін техникалық және кәсіптік білім беруді қамтамасыз ету жөніндегі жобаны жүзеге асыру барысына тоқталды.
– Былтырдан бастап барлық азаматтар үшін тегін техникалық және кәсіптік білім беру жобасы жүзеге асырылуда. Біздің міндетіміз – алғашқы жұмысшы мамандығына баулу. Сонымен қатар, бұл мамандықтар экономикада сұранысқа ие болуға тиіс. Техникалық және кәсіптік білім беру ісінде студенттердің 12 пайызы ғана дуальды біліммен қамтылған. Колледждерді материалдық-техникалық және кадрлық қамтамасыз ету проблемасы толық шешімін таппай отыр, – деді Мемлекет басшысы.
Осы саладағы мәселелерді шешу үшін техникалық және кәсіби білім беру ісін жаңғырту жөнінде жүйелі шаралар қабылдау, сондай-ақ, дуальды білім берудің үлесін арттыру қажеттігі айтылды.
– Жоғары білім саласында университеттерге академиялық еркіндік пен дербестік берілген, тиісінше жауапкершілік те артты. Енді, жоғары оқу орындары алдына өз түлектерін жұмыспен қамтамасыз ету жөнінде мәселе қою керек. Егер түлектері жұмыс таппаса, онда оқу орны өзінің міндетін атқармай отыр деген сөз, – деді Елбасы.
Нұрсұлтан Назарбаев 2022 жылдың аяғына дейін кем дегенде 75 мың орынға арналған студенттік жатақхана салу жөніндегі тапсырманың уақтылы орындалуы маңызды екенін атап өтті.
– Білім берудің сапасы мен қол жетімділігін арттыру үшін мемлекет тарапынан қабылданған шаралар жөнінде халыққа кеңінен түсіндіру жұмыстарын жүргізу керек. Қазақстандықтар қолға алынып жатқан бастамалардың мәнін түсініп, оған атсалысу үшін халықпен тиімді тығыз байланысты ұдайы ұстану қажет. Мемлекеттің барлық бастамалары халқымыздың тұрмыс деңгейін жақсартуға бағытталған. Жұрттың сапалы білім алып, сұранысқа ие мамандығы мен лайықты жұмысы болғанда ғана әл-ауқатымыз артады, – деді Қазақстан Президенті.
Соңында Мемлекет басшысы Президент Әкімшілігіне белгіленген міндеттердің бәрінің сапалы орындалуына бақылау жасауды тапсырды.

///Кездесу барысында Мемлекет басшысы Беларусь Республикасымен көпжақты ынтымақтастықты одан әрі дамытудың, соның ішінде Еуразиялық экономикалық одақ аясында өзара ықпалдастықтың маңыздылығын атап өтті.
Соңында Қазақстан Президенті Асқар Бейсенбаевқа бірқатар нақты тапсырма берді.

///Нұрсұлтан Назарбаев Біріккен Араб Әмірліктеріне жұмыс сапары аясында Дубай халықаралық қаржы орталығы (DIFC) басшылығымен кездесті.
Мемлекет басшысы кездесу барысында DIFC қызметімен және  орталықтың бұдан әрі қарай даму перспективасымен танысты.
Қазақстан Президентіне Дубай халықаралық қаржы орталығы құрылған кезеңнен бері оның Дубай қаласының ішкі жалпы өніміне қосқан үлесі 8%-ға жеткені туралы мәлімет берілді.
Нұрсұлтан Назарбаев Астана халықаралық қаржы орталығының жұмысын ұйымдастыру барысында біздің еліміз Біріккен Араб Әмірліктерінің тәжірибесін зерттеп, қолданып отырғанын атап өтті. Сондай-ақ, орталықтың жұмысын одан әрі тиімді жүргізу мақсатымен бірқатар шаралар іске асырылғанын айтты.
Қазақстан Президенті Астана орталығы базасында құрылатын Еуразия аймағындағы жетекші қаржы құрылымы ретінде Астана халықаралық қаржы орталығын дамыту жөніндегі өз ойларын ортаға салды.
Келіссөз соңында тараптар екіжақты ынтымақтастықтың нәтижелері мен одан әрі даму перспективаларын талқылады.


/// 
Нұрсұлтан Назарбаев пен Р.Ердоған кездесуде Түркия Президентінің Қазақстанға былтыр сәуірдегі сапарында қол жеткен уағдаластықтардың жүзеге асырылу барысын қарастырды.
Сондай-ақ екі ел көшбасшылары сауда-экономика, инвестиция, ауыл шаруашылығы және мәдени-гуманитарлық салалардағы ынтымақтастықты нығайту мәселелерін талқылады. Бұл бағыттарда бірлескен перспективалы жобалар бар екені, оларды жүзеге асыруға екі елдің шағын және орта бизнес өкілдері қатыса алатыны айтылды.  
Мемлекеттер басшылары халықаралық күн тәртібіндегі өзекті мәселелер мен терроризмге және экстремизмге қарсы күрес аясында қабылданып жатқан шаралар жөнінде пікір алмасты.
Қазақстан Президенті биыл наурыз айында Анкарада болған террорлық актіге байланысты Р.Ердоғанға тағы да көңіл айтты.
Екіжақты қарым-қатынас мәселесіне тоқталған Мемлекет басшысы Түркияның жетекші компаниялары мен холдингтерінің мемлекетіміз тарапынан елеулі қаражат бөлініп отырған индустриялық-инновациялық даму және «Нұрлы жол» бағдарламаларын жүзеге асыруға белсене қатыса алатынына назар аударды.
Мемлекет басшысы Қазақстанның Дүниежүзілік сауда ұйымына кіруі тауар айналымын, соның ішінде Түркиямен арадағы тауар айналымы көлемін арттыру үшін еліміздің  алдынан зор мүмкіндіктерге жол ашатынын айтты.   
Қазақстан Президенті біздің республикамыздың транзиттік-көліктік әлеуеті жоғары екенін, оны екі ел экономикасының игілігіне тиімді пайдалануға болатынын атап өтті.
Сонымен қатар Мемлекет басшысы Антальяда «ЭКСПО-2016» және Астанада «ЭКСПО-2017» көрмесін өткізу тұрғысынан Қазақстан мен Түркияның тәжірибе алмасуы маңызды екеніне назар аударды. 
Р.Ердоған бірқатар бағыттар бойынша алға қойылған мақсаттарға жету үшін екіжақты ынтымақтастықты одан әрі нығайту қажеттігін айтты. 


/// 
Қазақ хандығының 550 жылдығын республика деңгейінде атап өту туралы Мемлекет басшысының бастамасымен қабылданған шешім халық арасында зор серпіліс тудырып, үлкен ықылас пен қолдауға ие болуда. Мысалы, Астана қаласының тұрғыны Аятбек Тоқымбеков Қазақ хандығының 550 жылдығын атап өту айбынды хандарымыз мен батыр-билеріміздің алдындағы қасиетті парызымызды өтеу болып саналатынын жаза келіп, сол үшін Президентке рахмет айтады.
Автор өз хатында Қазыбек бидің «Ханның қайраны шексіз, ердің қайраты шексіз» деген даналық сөзіне сүйене отырып, Қазақстан Президентінің де қайраны шексіз екендігіне көзі жеткенін айтады. Соның айғағы ретінде оның үш бірдей ілкімді ісіне назар аударады.
«Елбасымыздың нұрлы жолы нарық заманында қазақ халқының ақ жолы, адастырмайтын тура жолы, бағдаршамы болды. Тәуелсіздігімізді сақтауға жетелеген сара жолда нешеме асулардан өттік, қиындыққа тірелгенде ақыл тауып, елімізді әлемдегі алдыңғы қатарлы 50 мемлекеттің деңгейіне көтердіңіз», – дейді хат иесі.
А.Тоқымбеков сондай-ақ Елбасы мемлекет басқару шеберлігін көрсетіп қана қоймай, халықаралық дәрежедегі ұлттық кадрлар шоғырын тәрбиелеп, қалыптастырғанын да атап өткен.
Сонымен қатар ол Қазақстанның бұл күнде Алатау баурайында бір астанасы, Сарыарқада бас Астанасы бар екендігіне тоқталады.
«Осының барлығы Елбасымыздың қайраны мен ерлігінің, батырлығының шексіздігі емес пе?!» – делінген хатта.
Соңында автор Қазақстан Президентіне зор денсаулық және табыс тілеген.
///Қазақстан Президенті салтанатты іс-шара барысында «Тәуелсіздіктің 25 жылдығы» монументінің бүкіл халық болып Тәуелсіздік мерейтойын мерекелеп жатқан алғашқы күні ашылып отырғанын атап өтті.
– Биікке ұмсынған бұл ауқымды ескерткіш еліміздің ширек ғасырдағы бұрын-соңды болмаған шарықтау кезеңін және әлемнің ең озық отыз елінің қатарына қосылуға ұмтылысын айшықтайды. Оның 25 қыры – Тәуелсіз Қазақстанның заманауи тарихының әрбір жылының символдық бейнесі, – деді Нұрсұлтан Назарбаев.
Мемлекет басшысы монументтің республикамыздағы басты сәулет рәміздерінің қатарынан айрықша орын алатынына сенім білдірді.
– Бұл монумент Қазақстан Республикасының бес жылдығы қарсаңында Алматы қаласында ашылған алғашқы Тәуелсіздік монументінің, елордамыздың символы болған Бәйтеректің, Тәуелсіздіктің 20 жылдығында бой көтерген «Қазақ елі» мемориалдық кешені мен «Мәңгілік Ел» салтанат қақпасының ортақ тарихи желісін жалғастыратын болады, – деді Елбасы.
Қазақстан Президенті Астананың осынау жаңа көрнекті тұсы елорда тұрғындары мен қонақтары жиі келетін тағы бір көпшілік орынға айналатынын айтты.
– Бұл монумент миллиондаған меймандар келетін «ЭКСПО-2017» халықаралық мамандандырылған көрмесі аумағында орналасуымен де ерекшеленеді, – деді Нұрсұлтан Назарбаев.
Сондай-ақ, Мемлекет басшысы Тәуелсіз Қазақстанның қарқынды дамуы барысында елорда рөлінің артып келе жатқанын атап өтті.
– Келешекте Астана тек біздерді ғана емес, сонымен қатар бүкіл Еуразия континентін таңғалдырып, ғылым мен мәдениеттің ордасына айналады. Халық қолайлы әрі жайлы қалада тұратын болады, – деді Елбасы.
Қазақстан Президенті «Тәуелсіздіктің 25 жылдығы» монументі еліміз бен оның елордасына тартылған сый болғанын айтып, жоба идеясы авторларына, сәулетшілер мен құрылысшыларға нысанды табысты аяқтағаны үшін алғыс білдірді.
Соңында Нұрсұлтан Назарбаев барша отандастарымызды Тәуелсіздік мерейтойымен құттықтап, бақ-береке және бейбітшілік пен татулық тіледі.

///
	 

	Қазақстан Президенті әскери ерекшелік белгілерін тапсыру барысында дәстүр бойынша бұл рәсімнің биыл алғаш рет мемлекеттік мереке ретінде атап өтілетін Отан қорғаушылар күні қарсаңында өтіп отырғанын айтты.

	- Мен сіздерді бүгін Қазақстанның Қарулы күштері, құқық қорғау органдары және арнайы қызмет қызметкерлеріне кезекті әскери және арнайы атақтар тапсыру үшін шақырдым. Өйткені сіздер патриотизмнің және Отанға қызмет етудің үлгісі болып саналасыздар. Бүгін сіздер жоғары атақтарға ие болдыңыздар. Өз міндеттеріңізді адал атқарып, барлық өзге де қызметкерлерге үлгі болыңыздар. Бұл сіздер үшін, сіздердің жақындарыңыз бен отбасыларыңыз үшін қуанышты оқиға, - деді Нұрсұлтан Назарбаев.

	Сөз соңында Мемлекет басшысы офицерлерге денсаулық, жұмыста табыс және отбасыларына бақ-береке тіледі.  

	 

	Қазақстан Республикасы Президенті Жарлығының мәтіні.
///Мемлекет басшысы Қасым-Жомарт Тоқаевтың атына Қазақстан Республикасының Президенті болып сайлануына орай, АҚШ Президенті Дональд Трамптан құттықтау жеделхаты келіп түсті.
«Осы жылдардың ішінде екіжақты қарым-қатынастарымызда үлкен жетістіктерге қол жеткіздік, ынтымақтастық рухымыздың әрі қарай да жалғаса беретініне кәміл сенемін. Америкалық бизнестің Қазақстанмен экономикалық ынтымақтастықты кеңейту бағытында жаңа мүмкіндіктер алғаны қуантады», – деп жазды Дональд Трамп.
Ақ үй басшысы, АҚШ-тың Қазақстанмен кеңейтілген стратегиялық әріптестікті ілгерілету жолындағы бірлескен жұмыстарды жалғастыра беруге ниетті екенін атап өтті. 
«Мен ортақ қауіп-қатерлерге қарсы іс-қимыл жасау үшін, біздің терең стратегиялық әріптестігімізді ілгерілету ісінде Сізбен ынтымақтастыққа үміттенемін. АҚШ Қазақстанмен мығым әріптестікті бағалайды. Орталық Азия мен жаһандық деңгейдегі ортақ мүдде аясында Сізбен және Қазақстан халқымен бірлескен жұмыстарды жалғастыра бермекпіз. Жұмысыңызға мол табыс тілеймін», – делінген АҚШ Президентінің құттықтауында.  
///Қасым-Жомарт Тоқаев ҚХР-ға сапары аясында Ханчжоу қаласындағы Қытай Ұлттық шай музейін аралады.
Залдарды қарау кезінде Ханчжоу қаласындағы Сиху өзенінің көрікті жерлері бойынша әкімшілік комитетінің жетекшісі Вэн Вэньцзе мен мұражай директоры У Сяоли Қазақстан Президентіне шай дәстүрінің ерекшелірктері мен шай әдебі, сондай-ақ Қытайдың түрлі провинцияларындағы шай мәдениеті  туралы айтты. Мемлекет басшысына шай рәсімін көрсетті.
Қасым-Жомарт Тоқаев Лэйфэн пагодасына барып, онда орналасқан кітапханадағы көне қолжазбаларды қарап шықты.

///
	 

	ҚХР Төрағасы Қазақстан Президентіне Қытай Коммунистік партиясы 18-съезінің табысты шақырылымына байланысты жолдаған құттықтау хаты үшін алғыс айтқан.

	Өз кезегінде, ҚХР Төрағасы Нұрсұлтан Назарбаевты Қазақстанның ЭКСПО-2017 халықаралық көрмесін өткізу құқын жеңіп алуымен құттықтаған.

	«Бұл - Қазақстанның әлеуметтік-экономикалық даму ісіндегі табыстарын халықаралық қоғамдастықтың мойындауы. Қазақстан Бүкіләлемдік жарқын, ерекше, табысты көрме өткізетініне сенемін» делінген хатта.

	Құттықтау хатының соңында Х.Цзиньтао Нұрсұлтан Назарбаевқа - денсаулық және қызметінде табыс, Қазақстан мен оның халқына өсіп-өркендеу тілеген.     
///Қасым-Жомарт Тоқаев «Anadolu Group» компаниясының тобы әлемде, соның ішінде Қазақстанда танымал екенін және түрлі салада табысты дамып келе жатқанын атап өтті. Мемлекет басшысы компанияның ел экономикасына қосқан үлесін жоғары бағалады.
Тунджай Озильхан Қазақстан Президентіне кездесуге мүмкіндік бергені үшін алғыс айтып, компанияның бизнестің жаңа салаларын игеруге мүдделі екенін айтты.
Қазақстан Президенті мен компания басшысы адам капиталын, «қарапайым заттар» экономикасын дамыту, отандық тауарлардың экспорттық әлеуетін арттыру және Қазақстанның инвестициялық климатын одан әрі жақсарту мәселелері бойынша пікір алмасты. 


/// 
Мемлекет басшылары Украинада қалыптасқан жағдайды талқылап, оны бейбіт реттеу үшін барлық мүдделі тараптардың күш-жігерін біріктірудің маңыздылығын атап өтті.
///Қасым-Жомарт Тоқаев «Astana Club» халықаралық пікірталас алаңына қатысу үшін Нұр-Сұлтан қаласына келген Словенияның бұрынғы Президенті Данило Тюркпен кездесу өткізді.
Тараптар БҰҰ-ның даму жағдайын талқылап, халықаралық күн тәртібіндегі өзекті мәселелер жөнінде пікір алмасты. Барлық салалар бойынша, атап айтқанда, экономикалық бағыттағы көпжақты ынтымақтастықты нығайту қажеттігі сөз болды.
Словениялық саясаткер 2020 жылдың маусым айында Нұр-Сұлтан қаласында өтетін Дүниежүзілік сауда ұйымының Министрлер конференциясы табысты болатынына сенім білдіріп, Қазақстанның көпжақты байланыстарда, оның ішінде, сауда және бейбітшілік пен қауіпсіздікті қамтамасыз ету мәселелерінде белсенді рөл атқаратынын жеткізді.


/// 
Келіссөздер барысында мемлекеттер басшылары екі жақты және көпжақты ынтымақтастықтың маңызды мәселелерін талқылады, соның ішінде аймақтық қауіпсіздік мәселелеріне, халықаралық ұйымдар аясындағы ынтымақтастықтың нығаюына, сауда-­экономикалық, инвестициялық, қаржы және мәдени-­гуманитарлық қарым-­қатынастың дамуына айрықша көңіл бөлінді.
Нұрсұлтан Назарбаев пен Си Цзиньпин халықаралық күн тәртібіндегі негізгі жайттарға да тоқталды.
Сонымен қатар мемлекеттер басшылары Біріккен Ұлттар ұйымы, Шанхай ынтымақтастық ұйымы, Еуразиялық экономикалық одақ сияқты түрлі халықаралық ұйымдар мен басқа да көпжақты құрылымдар аясындағы ынтымақтастық пен үйлестірудің басты бағыттарын сөз етті.
Қазақстан Президенті Қытай төрағасының еліміздегі президенттік сайлаудан кейін Қазақстанға келген бірінші шетелдік мемлекеттің көшбасшысы болып отырғанына назар аударды.
– Осы арқылы Сіз біздің қарым-қатынастарымыздың жоғары мәртебесі мен айрықша маңызын айшықтай түсесіз. Сіз мені телефон арқылы құттықтадыңыз, жеделхат жолдадыңыз, енді, міне, келіссөздер өткізуге келдіңіз. Біз мұны жоғары бағалаймыз, – деді Мемлекет басшысы.
Нұрсұлтан Назарбаев ҚХР-мен тату көршілік қарым-қатынасты жалғастыру Қазақстанның сыртқы саясатының басымдығы болып саналатынын айтты.
– Өзара іс-қимыл жасаған жылдары біз екіжақты ынтымақтастықты сапалы түрде трансформациялай алдық. Біз Қытай Халық Республикасымен ықпалдастықты тәуелсіздік жариялаған алғашқы күндерден бастадық. Содан бері үлкен жолды артқа тастап, тату көршіге айналдық, экономикалық, саяси тұрғыдан сенімді дос әрі сындарлы серіктес болдық. Бізде қарым-қатынастарымызды елдеріміздің мүддесі үшін әрі қарай дамытуға қажетті жағдайдың бар екеніне сенімдімін, – деді Қазақстан Президенті.   
Мемлекет басшысы екі елдің де жоспары мен нақты белгілеген жұмыстары бар екенін, ол Қазақстан-Қытай қатынастарын мүлде жаңа деңгейге шығаратынын атап өтті. Соған орай, Нұрсұлтан Назарбаев ҚХР төрағасына, сондай-ақ Қытай басшылығына серіктестікті дамытудағы қолдауы үшін алғыс білдірді.
Сонымен қатар Қазақстан Президенті Си Цзиньпиннің биылғы 2­3 қыркүйекте Қытайға сапармен келу және Бейжіңде өтетін Жеңістің 70 жылдық мерейтойына қатысу жөніндегі шақыруын  ризашылықпен қабыл алды.
ҚХР төрағасы  Си Цзиньпин Нұрсұлтан Назарбаевқа жылы қабылдауы үшін алғыс айтып, Қазақстан Президенті лауазымына қайта сайлануымен құттықтады.
– Қазақстан халқы Сіздің басшылығыңызбен ұйыса түсіп, мемлекет құрылысы мен ұлттық жаңғыру ісінде жаңа, жарқын табыстарға жету үшін бірлесе күш-жігер жұмсайтынына сенімдімін, –  деді Си Цзиньпин.
Қытай төрағасы Қазақстан-Қытай стратегиялық серіктестігі соңғы жылдары қарқынды ілгерілеп келе жатқанын айтты. 
– Біздің елдеріміз өңірдің дамуы мен тұрақтылығын қамтамасыз ету ісінде маңызды, сындарлы күшке айналды. Қытай тарапы Қазақстанмен қарым-қатынасты дамытуға зор мән береді. Біз Қазақстан тарапымен бірлесе отырып, өзара мүдделілік бар негізгі мәселелер бойынша өзара қолдауды күшейту үшін бар күшімізді жұмылдыруға дайынбыз. Қытай қауіпсіздік саласындағы, экономикалық, гуманитарлық салалардағы өзара тиімді ынтымақтастық аясын жан-жақты кеңейтуге, сондай-ақ халықтарымыздың игілігі үшін өңірлік және халықаралық істердегі өзара іс-қимыл мен үйлестіру жұмысын күшейтуге ниетті, – деді Си Цзиньпин.
 



///Ақорда резиденциясында өткен ресми қарсы алу рәсімінен кейін, Қасым-Жомарт Тоқаев Дональд Тускпен келіссөз жүргізді.
Мемлекет басшысы Еуропалық кеңес төрағасының сапары Қазақстан мен Еуропалық одақ арасындағы байланыстардың дамуына тың серпін беретінін айтты.
– Сіздің бұл сапарыңыздың мәні зор. Біздің өзара тиімді ынтымақтастығымыз тек кеңейе беретініне сенімдімін. Екі тарап та көздеген мақсатқа жетуге мүдделі болғандықтан, біздің қарым-қатынасымыздың болашағы жарқын, – деді Қасым-Жомарт Тоқаев.
Дональд Туск Қазақстанға сапармен келуге шақырғаны үшін Мемлекет басшысына ризашылық білдірді.
– Қонақжайлық танытқандарыңыз үшін көп рахмет. Біздің сіздермен тәжірибеміз бен өзара қарым-қатынастарымыздың тарихы ортақ. Географиялық арақашықтықтың үлкен болғанына қарамастан, Қазақстан біз үшін өңірлік тұрғыдан ғана емес, сондай-ақ, жаһандық деңгейде де маңызды әрі тұрақты серіктес саналады, – деді Еуропалық кеңес басшысы.
Әңгімелесу барысында тараптар әртүрлі саладағы Қазақстан мен Еуропалық одақ ынтымақтастығының перспективаларын талқылады.
 





///
	 

	Мемлекет басшысы биылғы тамызда ашылған Достық үйінің негізгі ерекшеліктерімен танысты.

	Нұрсұлтан Назарбаев облыстың этномәдени бірлестіктері төрағаларымен және Қазақстан халқы Ассамблеясының мүшелерімен кездесті. Мемлекет басшысы елімізде толеранттылық мәдениетін дамытуға назар аудара отырып, ҚХА-ның этносаралық және конфессияаралық тұрақтылықты нығайту ісіндегі елеулі рөлін атап өтті.  

	Сонымен қатар, Қазақстан Президенті жас ұрпақ өкілдерінің өңірлердегі осындай Достық үйлеріне келіп тұруы маңызды екенін, мұнда олар бірлік пен татулықтың қазақстандық үлгісімен көрнекі түрде танысып, қоғамымыз үшін мәні зор осы құндылықтарды сіңіру мүмкіндігіне ие болатынын айтты. Нұрсұлтан Назарбаев Қазақстан бірліктің арқасында ел ішінде және халықаралық аренада елеулі жетістіктерге жеткенін айрықша атап өтті.

	Достық үйінде көрме-холл, хореография және мәжіліс залдары, өңірдің этномәдени бірлестіктерінің кабинеттері, ана тілін үйрету бөлмелері орналасқан. Ғимараттың жалпы алаңы 4 мың шаршы метрден асады.


///Қасым-Жомарт Тоқаевқа Парламент Сенатының VII сессиясы барысында атқарылатын жұмыс жоспары туралы баяндалды. Сондай-ақ Президенттің Жолдауы мен берген тапсырмаларын іске асыруға бағытталған бірқатар заң топтамасының әзірленіп жатқаны жөнінде мәлімет берілді.
ҚР Парламенті Сенатының төрағасы алдағы сессияда сенаторлардың Үкіметпен және Мәжіліс депутаттарымен бірлесіп, әйелдер мен жастар үшін 30 пайыздық квотаның сақталуына қатысты заңнама бойынша жұмыс істейтінін айтты. Сонымен қатар «Әлеуметтік кодекс», «Өнеркәсіп саясаты туралы», «Кәсіби біліктілік туралы», «Жеке қосалқы шаруашылықтар туралы» және басқа да заңдарды қабылдау міндеті тұр.
Мәулен Әшімбаевтың айтуынша, сенаторлардың бастамасымен Президент тапсырмаларын іске асыруға бағытталған бірқатар заң жобасы әзірленген. Атап айтқанда, «Адам құқықтары жөніндегі уәкіл туралы» заң жобасы жоспарлануда, сонымен қатар ғылыми кадрлардың жағдайын жақсарту және олардың әлеуметтік қорғалу кепілдіктері туралы заңнамасына, Салық кодексіне өзгертулер енгізу көзделуде. Сондай-ақ жайылымдық жерлерді басқаруды және пайдалануды реттейтін бірқатар түзетулер әзірленіп жатыр.
Қасым-Жомарт Тоқаев «Халық үніне құлақ асатын мемлекет» тұжырымдамасын іске асыру аясында қабылданатын заң жобаларын талқылау және пысықтау жұмыстарына азаматтық қоғам өкілдері мен сарапшыларды кеңінен жұмылдыру қажеттігін айтты.
Кездесу соңында Президент парламенттік дипломатияның әлеуетін одан әрі арттыруға қатысты бірқатар міндет жүктеді.
Сонымен қатар Мемлекет басшысы 2022 жылы өтетін Әлемдік және дәстүрлі діндер көшбасшыларының VII съезіне дайындықты бастау туралы тапсырма берді.
///Қасым-Жомарт Тоқаев Біріккен Ұлттар Ұйымының 75 жылдығына орай БҰҰ Бас Хатшысы Антониу Гутерришке құттықтау жеделхатын жолдады.
– Бүгінде барлық ұлттар өткенге көз жүгірте отырып, БҰҰ-ның осы жылдар ішінде қол жеткізген үздіксіз ілгерілеудің жарқын жолын мақтанышпен бағалай алады. Тіпті қазіргі, әлем бастан кешіп отырған геосаясат пен экономикадағы, әсіресе, денсаулық сақтау саласындағы ауыр дағдарысты бастан өткеріп отырған кезде, БҰҰ-на миллиондаған адамдар, оның ішінде, осал топтар үлкен үмітпен қарайды, – делінген жеделхатта.
Мемлекет басшысы БҰҰ жүйесінің тиімділігін, есеп беретіндігін және мәмілегершілігін арттыруға бағытталған Антониу Гутерриштің стратегиясы мен айнымас күш-жігерін толық қолдайтынын атап өтті.
– Біз Біріккен Ұлттар Ұйымының Жарғысында бекітілген негізгі мақсаттар мен қағидаттардың сақталуына және қорғалуына тікелей жауаптымыз. БҰҰ-ның тұрақты, қауіпсіз және инклюзивті болашақты қамтамасыз етуге бағытталған іс-қимылдарын Қазақстан толығымен қолдайтынын растаймын, – деді Қазақстан Президенті.
Жеделхатта Қасым-Жомарт Тоқаев Антониу Гутерришке және БҰҰ-ның барша қызметкеріне игі бастамаларының табысты болуына тілектестік білдірді.
 
 

/// 
Елбасы театрда шығармашыл зиялы қауым және облыстың этно-мәдени бірлестіктері өкілдерімен кездесті.
Қазақстан Президенті жиналғандарды жаңа театрдың ашылуымен құттықтап, елдің береке-бірлігі үшін қоғамды рухани және мәдени дамытудың маңыздылығын атап өтті.
– Бұл – мәдениеттің тамаша жаңа ордасы. Театр 600 орынға лайықталған, дайындық залдары, кіші залы бар. Қазақ және орыс труппаларының ойдағыдай жұмыс істеуі үшін барлық жағдай жасалған. Өскемендіктер осы залда актерлердің тарихымыз бен қазіргімізді айшықтайтын керемет ойынын көретініне сенімдімін, – деді Мемлекет басшысы.
Нұрсұлтан Назарбаев Қазақстанның мәдени өмірін нығайтудағы экономикалық бақуаттылықтың айрықша рөлін атап өтті.
– Мәдениет дамуы үшін экономиканы көтеру қажет. Адамның театрға баруды қалауы тыныш өмір сүріп, тұрақты табыс тапқан кезде ғана пайда болады. Қазақстанда бүгінде үш опера және балет театры, ал облыстарда 50 шақты театр жұмыс істейді. Мұның бәрі мәдени-рухани өмірдің де экономикадағыдай қарқынмен дамуы үшін қажет, – деді Қазақстан Президенті.
Мемлекет басшысы Қазақстанның мәдениет пен өнер саласында қол жеткізген жетістіктері елдің жүйелі экономикалық дамуы арқасында мүмкін болғанына назар аударды.
– Тәуелсіздік жылдары біз жаңа Қазақстанды қалыптастырдық, жаңа ұрпақ тәрбиеледік, экономиканы еселедік, халықтың табысын ұлғайттық. Біз үлкен екі дағдарысты еңсердік. Биыл 20 жылдығын атап өтетін Қазақстан халқы Ассамблеясы әлемнің көптеген елдеріне үлгі болды. Республикамыз ауқымды халықаралық шаралар өтетін орынға айналды. Осының бәріне бірлік пен тұрақтылықтың арқасында қол жетті. Мұны ең басты байлығымыз ретінде сақтау керек, – деді Нұрсұлтан Назарбаев.
Соңында Қазақстан Президенті баршаға зор денсаулық, татулық және табыс тіледі.
Іс-шара барысында сондай-ақ театр актерлері өнер көрсетіп, концерт өтті. 


/// 
Мемлекеттік хатшы Қазақстан Республикасы Президентінің «Болашақ» халықаралық стипендиясын әкімшілендіру үдерісімен, үміткерлерді конкурстық іріктеудің, оқу мониторингімен және бағдарлама түлектерін одан әрі жұмыспен қамтудың тетіктерімен танысты.
Г.Әбдіқалықова «Болашақ» бағдарламасы жүзеге асырыла бастаған жылдары экономиканың түрлі салалары үшін 7 929 маман, соның ішінде 3 мыңнан аса инженер мен технолог, 600-ге жуық дәрігер, 1 500-ден астам мұғалім, оқытушы, ғылыми қызметкер, 81 PhD докторы, ұлттық және жеке компаниялардың 2 000-нан аса маманы даярланғанын атап өтті.
Мемлекеттік хатшы «Нұр Отан» партиясының XVI съезінде «Болашақ» стипендиясының иегерлерінің әлеуетін барынша пайдалану және оларды мемлекеттік қызметке белсенді түрде тарту қажеттігі туралы Елбасының айтқан сөзіне айрықша назар аударды.    
Г.Әбдіқалықова сондай-ақ стипендиаттармен, түлектермен және шетелдік серіктестермен күнделікті байланысты қамтамасыз етіп отырған Орталықтың қызметкерлерімен әңгімелесті.  
Сонымен қатар, жұмыс бабындағы кеңес өткізіліп, оған Президент Әкімшілігінің өкілдері, Білім және ғылым министрі А.Сәрінжіпов, Ұлттық экономика вице-министрі М.Әбілқасымова, Денсаулық сақтау және әлеуметтік даму вице-министрі Д.Арғандықов қатысты.
Орталық президенті Г.Нығыметов стипендияны жүзеге асыру және  2016-2020 жылдарға арналған стипендияны дамыту жоспарын әзірлеу барысы туралы баяндады.
Ұлттық экономика министрлігі мен Денсаулық сақтау және әлеуметтік даму министрлігінің өкілдері «Болашақ» халықаралық стипендиясын дамытудың келешегіне қатысты бірқатар ұсыныс жасады.
Кездесуді қорытындылай келе, Мемлекеттік хатшы Стипендияны дамытудың алдағы бес жылға арналатын жаңа жоспарын экономиканың барлық салалары үшін нақты бейімделген дербес кадрлар даярлау және стипендия сапасын арттыру тетіктерімен нақпа-нақ байланыстыру қажеттігін атап өтті.
Кездесу соңында Г.Әбдіқалықова «Қазақстан – 2050» стратегиясын, инфрақұрылымдық  дамудың «Нұрлы жол»    мемлекеттік бағдарламасын, «Нұр Отан» партиясының XVI съезінде Мемлекет басшысы ұсынған  5 институционалдық реформаны іске асыру аясында «Болашақ» стипендиясын одан әрі жүзеге асыру жөнінде бірқатар нақты тапсырма берді.  
///Мемлекет басшысы «Сарыарқа» велотрегінде өткен іс-шараға қатысушыларға арнаған сөзінде барлық қазақстандықтарды Наурыз мейрамымен құттықтап, отандастарымыз бұл мерекені туыстарымен және достарымен бірге қарсы алуды дәстүрге айналдырғанын атап өтті.
Қазақстан Президенті мыңжылдық тарихы бар Наурыз елдің ең жақсы көретін және асыға күтетін мейрамы екенін, ол адамның ұлты мен діни ұстанымына қарамай тойланып келе жатқанын айтты.
Сонымен қатар, Нұрсұлтан Назарбаев Наурыз сенімнің, достық пен бауырластықтың, ел тұрақтылығының нышаны екеніне назар аударды.
– Биыл біз Наурызды ерекше көңіл-күймен қарсы алып отырмыз. Қазақстан елеулі жаңару бағытына бет бұрды. Мен Үшінші жаңғыру бағдарламасын жарияладым. Оның аясында саяси және экономикалық жүйені реформалау көзделген. Біз Конституцияға мемлекеттік басқаруды жетілдіре түсетін маңызды түзетулер енгіздік. Тәуелсіздігіміздің кепілдіктері нығайтылып, бірлік пен татулық бекем бола түседі. Бұл болашаққа сеніммен қарауға, қазіргі әлемнің дамуы жолындағы сын-қатерлерді еңсеруге мүмкіндік береді. Қазақстандағы барлық өзгерістердің бір ғана мақсаты бар. Ол – әр үйде, әр отбасында, әр шаңырақта молшылық пен тұрақтылықтың болуы. Әр азамат өз елі үшін алаңсыз еңбек етіп, балаларын өсіріп, жаңа күнді қуанышпен қарсы алатындай болуға тиіс. Бұған еңбек ету арқылы қол жеткізіледі, оған мемлекет мүмкіндік беріп отыр, – деді Мемлекет басшысы.
Қазақстан Президенті іс-шараға қатысушыларға арнаған сөзінде бүкіл әлем бойынша жаңару нышанын танытып, адамдардың өзара ынтымағын және табиғатпен тұтастығын көрсететін көктемгі күн мен түннің теңелер шағының айрықша маңыздылығын атап өтті.
– Бұл күндер халықты қуанышқа бөлейді. Мереке күндері жұрт бір-біріне қонаққа барып, бұрынғы өкпе-реніштерін кешіріседі, бір-біріне игілік пен бақ-береке тілейді. Наурыз мейірімділік пен өзара көмек сияқты мәңгілік құндылықтарды еске салып тұрады, – деді Нұрсұлтан Назарбаев.
Соңында Мемлекет басшысы жұртшылықты Наурыз мейрамымен тағы да құттықтап, бақыт пен жақсылық тілеп, өсіп-өркендеуіне ниеттестік білдірді.
Сондай-ақ, Елбасы «Хан Шатыр» ойын-сауық орталығы маңындағы этноауылға барды. Онда ұлттық бұйымдар көрмесі мен спорт сайыстары ұйымдастырылды.






/// 
Ө.Шөкеев Қордың қазіргі қызметі мен негізгі бағдарламаларды жүзеге асыру барысы, сондай-ақ алдағы кезеңге арналған жоспарлары туралы баяндады.
Мемлекет басшысы қазіргі экономикалық жағдайда Қордың тиімді әрі орнықты жұмыс істеуі маңызды екенін айтты.
– Еліміздің экспорттық тауарларына баға төмендеген кезеңде жұмыс орындарының сақталуын қамтамасыз еткен жөн. Осы орайда жоспарланған жекешелендіру, активтерді қайта құрылымдау бағдарламаларын, шығыстарды қысқартуды және табысты ұлғайтуды қамтитын шараларды сапалы жүзеге асыруды жалғастыру  маңызды болып отыр, – деді Нұрсұлтан Назарбаев.
Қазақстан Президенті Қордың 2015 жылға арналған жұмыс жоспарын қайта қарауды, сондай-ақ дағдарысқа қарсы арнайы бағдарламалар әзірлеуді тапсырды.
Ө.Шөкеев шығыстарды қысқартуға бағытталған, стратегиялық маңызы төмен бірқатар инвестициялық жобаларды тоқтатуды қамтитын шаралар туралы айтты.
– Биыл біз өнімдеріміздің өзіндік құнын 7,8 пайызға, барлық ағымдағы және әкімшілік шығындарды 20 пайызға, сондай-ақ инвестициялық бағдарламаларды 18 пайызға төмендетуді жоспарладық, – деді басқарма төрағасы.
Мемлекет басшысы кездесу қорытындысы бойынша бірқатар нақты тапсырмалар берді. 


///Қасым-Жомарт Тоқаев Қарағанды облысына жасаған жұмыс сапарының аясында облыс орталығынан қашық аудандардың бірі – Пришахтинскідегі жаңа балалар емханасына барды. Жаңа медициналық мекеме бір ауысымда 300 адамды қабылдайды.
Мемлекет басшысы емдеу кабинеттерін, заманауи медициналық құрал-жабдықтарды қарап көріп, дәрігерлермен әңгімелесті. Сондай-ақ, Президентке облыстың міндетті әлеуметтік медициналық сақтандыруды (МӘМС) енгізуге дайындығы жөнінде айтылды. 






///
	 

	Кездесу барысында Қ.Тоқаев Мемлекет басшысына Парламенттің жоғарғы палатасының заң шығару қызметі мен Сенат жұмысының 2014 жылғы қорытындылары туралы баяндады. 

	Қазақстан Президенті қажетті заңдарды дер кезінде қабылдаудың маңыздылығына тоқталды, сондай-ақ «Нұрлы жол» жаңа экономикалық саясатын жүзеге асыруды заңнамалық тұрғыдан қамтамасыз етудің маңызына назар аударды.

	Сенат төрағасы Парламенттің жоғарғы палатасы биыл 100-ге жуық заң қабылдауды жоспарлап отырғанын айтты.   


/// 
Сапар аясында Өскемен және Семей қалаларында бірқатар нысандарға бару жоспарланып отыр. 
/// 
Нұрсұлтан Назарбаев Ұлы Отан соғысындағы Жеңістің 70 жылдығына арналған әскери парадқа қатысу үшін Мәскеу қаласына келді. 
Сапар аясында Қазақстан Президенті ТМД мемлекеттері басшыларының бейресми саммитіне, Жоғары Еуразиялық экономикалық кеңестің отырысына қатысады және Ресей Президенті В.Путинмен кездеседі.
/// 
Әңгіме барысында Нұрсұлтан Назарбаев Ф.Фийонның Қазақстан мен Франция арасындағы стратегиялық серіктестік туралы шартқа қол қоюға үлесін атап өтті. Соның арқасында бүгінде екі ел қарым-қатынасы қарқынды дамып келеді.
Сондай-ақ тараптар Қазақстан-Франция ынтымақтастығын басымдығы бар салаларда нығайта түсу мәселелерін қозғады.
Сонымен қатар Қазақстандағы француз компаниялары қызметінің негізгі бағыттары, елімізге инвестиция тарту жөніндегі шаралар қарастырылды.
 


///Құрметті кәсіподақ ұйымдарының қызметкерлері, кәсіподақ қозғалысының ардагерлері!
 
Сіздерді Қазақстан Республикасының Кәсіподақтар күнімен құттықтаймын!
Қазіргі кәсіподақтардың қозғалыстары еңбеккерлердің жұмыс орнындағы құқықтары мен еңбек қауіпсіздігінің сақталуын, лайықты еңбекақы мен әлеуметтік кепілдіктер алуын қамтамасыз етеді.
Кәсіподақ ұйымының жетекшілері мен жұмысшылары, қозғалыс белсенділері өздерінің уақыттары мен күш-жігерін еңбек адамының құқығының сақталуына жұмсап жүрген қайраткерлер.
Сіздердің белсенді өмірлік ұстанымдарыңыз бен ұйымдастырушылық қабілеттеріңіз, шығармашылық күш-қуаттарыңыз отандастарыңыздың өмір сапасын арттыруға бағытталған.
Біздің еліміздің кәсіподақтары еңбеккерлерге лайықты құрмет көрсетілетін жалпыға ортақ еңбек қоғамын құруға ықпал етуде.
Сіздерге қазақстандықтардың әлеуметтік-экономикалық құқықтарын қорғау қызметінде жаңа жетістіктер тілеймін.
Кәсіподақтардың әділдік, бірлік және ынтымақтастық қағидаттарына негізделген даңқты дәстүрі беки берсін!
///Кездесу барысында Мемлекет басшысына сыртқы барлау қызметінің биылғы 6 айда атқарған жұмысының негізгі нәтижелері және бұған дейін берілген тапсырмалардың орындалуы жөнінде мәлімделді.
Нұрсұлтан Назарбаев көрші мемлекеттермен достық қатынастарды сақтаудың маңыздылығын атап өтті.
– Шет елдердің арнаулы органдарындағы әріптестермен тығыз ынтымақтастықта болу қажет. Террористік идеяларды ұстанатындарды, соның ішінде Сириядан оралған адамдарды ұдайы бақылауда ұстау керек. Бұл сіздер атқаратын жұмыстың негізгі бағыты саналады, – деді Қазақстан Президенті.
Мемлекет басшысы кездесу соңында бірқатар нақты тапсырма берді.   

///
	 

	Кездесу барысында екіжақты сауда-экономикалық, ғылыми-техникалық және инвестициялық ынтымақтастықтың кең ауқымдағы мәселелері қозғалды.

	Нұрсұлтан Назарбаев пен Синдзо Абэ өзара ықпалдастық аясын, атап айтқанда екі елдің бірқатар компаниялары арасындағы өзара іс-қимылды одан әрі жандандыра түсу үшін перспективалар бар екенін атап өтті.

	Қазақстан Президенті еліміздің серіктестікті дамытуға деген мүдделілігі жоғары екеніне тоқталды.

	– Мен Жапонияда сапармен екі рет болдым. Біз Орталық Азия елдерімен ынтымақтастықты нығайту туралы Сіздің идеяңызды қолдаймыз. Жапония – әлемдегі экономикасы ірі елдің бірі, Азиядағы біздің көршіміз. Соңғы уақытта қарым-қатынастарымыз арта түсті және бұл ретте біз барлық бағыттар бойынша ынтымақтастыққа дайынбыз. Өзара ықпалдастығымыздың негізгі саласы – энергетика, әсіресе ядролық энергетика. Қазақстан ірі уран өндірушінің бірі болып саналатындықтан, оны Жапониядағы атом стансаларына жеткізе алар еді, – деді Мемлекет басшысы.

	Сондай-ақ, Нұрсұлтан Назарбаев бірлескен жобаның – Ақмола облысында сирек кездесетін металлдар өндіретін зауыт жұмыс істейтінін айтып өтті. Бұдан бөлек, ол Қазақстанның индустриялық-инновациялық бағдарламасы аясында екі елдің арасында технологиялық және инновациялық ынтымақтастықты дамыту мүмкіндіктеріне де назар аударды.  

	Өз кезегінде С.Абэ өткен жылы Санкт-Петербургте алғаш рет өткен G-20 саммитінен кейін екіжақты кездесуге мүмкіндік болғанына ризашылығын білдірді.

	– Сіздің Жапонияға 2008 жылғы сапарыңыз экономикалық қатынастарды нығайтуға жақсы серпін берді, сөйтіп стратегиялық деңгейге қол жеткізілді. Қазақстанның Ауғанстандағы жағдайды тұрақтандыруға елеулі көмек көрсетіп жатқанына ілтипатымыз бен ризашылығымызды білдіремін. Біз Сіздің еліңіздің Жапония және Орталық Азия өңіріндегі елдермен арада диалог орнатуға көмегі тиетініне де үміт артамыз, – деді С.Абэ.           


///Кездесу барысында Мемлекет басшысына «Ақ жол» демократиялық партиясы мен оның Парламент Мәжілісіндегі фракциясының жұмысы жөнінде мәлімет берілді.
Қазақстан Президенті «Ақ жол» демократиялық партиясының мемлекеттік саясатты жүзеге асыру және оның негізгі басымдықтарын халыққа түсіндіру үдерісіндегі рөлін ерекше атап өтті.
– Сіз еліміздегі тәжірибелі Парламент депутаттарының бірі ретінде ұзақ жылдардан бері «Ақ жол» партиясына басшылық етіп келесіз. Партияларыңыз нақты жұмыстар атқаруда. Мемлекеттің жүргізіп жатқан саясатына қолдау білдіріп, халық бірлігін нығайту ісіне өз үлестеріңізді қосып отырсыздар, – деді Елбасы.
А.Перуашев партия фракциясының биылғы Жолдаудың негізгі бағыттарын орындау, соның ішінде «Бизнестің жол картасы-2020», «Индустриялық-инновациялық даму» бағдарламаларын одан әрі жүзеге асыруға және отандық бизнесті қолдау мақсатымен қабылданып жатқан шараларға қатысты ұсыныстар енгізу жөніндегі жұмыстарын атап өтті.

///Келіссөз барысында тараптар екі ел арасындағы ынтымақтастықтың қазіргі ахуалы мен оны бұдан әрі дамыту жайын талқылады. Атап айтқанда, сауда-экономика, қаржы және инвестиция салаларындағы өзара іс-қимыл мәселелері қаралды.
Мемлекет басшысы Дубай халықаралық қаржы орталығы (DIFC) мен Дубай қаласының қарқынды дамып келе жатқанын атап өтті.
Нұрсұлтан Назарбаев қаржы орталығын тиімді басқару тұрғысынан Біріккен Араб Әмірліктерімен тәжірибе алмасудың маңыздылығына, сондай-ақ DIFC пен Астана халықаралық қаржы орталығы арасында тығыз қарым-қатынас орнату қажеттігіне тоқталды. Дубай әмірлігінің билеушісі бұл бағытта іс-қимыл орнатуға толық дайын екенін жеткізді.
Қазақстан Президенті исламдық қаржыландыру ісін дамытып, оны енгізуге айрықша үлес қосқаны үшін шейхқа алғыс білдірді.
Бұдан бөлек, Мемлекет басшысы «ЭКСПО-2017» халықаралық мамандандырылған көрмесіне дайындықтың аяқталғанын, кейіннен көрме нысандары Астана халықаралық қаржы орталығының жұмысы үшін пайдаланылатынын айтты.
Кездесу соңында Нұрсұлтан Назарбаев Біріккен Араб Әмірліктерінің Премьер-Министрін Астанадағы «ЭКСПО-2017» көрмесінің ашылуына шақырды.


/// 
Мұнда Елбасы мыс балқыту цехының жұмысымен танысты.
Сонымен қатар «Қазмырыш» ЖШС еңбек ұжымымен Мемлекет басшысының кездесуі өтіп, оған Өскемен қаласының 7 мыңнан астам металлургы, сондай-ақ Қарағанды облысы Теміртау қаласындағы металлургиялық комбинат пен Павлодар қаласындағы алюминий зауытының жұмысшылары телекөпір арқылы қатысты.  
Жиналғандарға арнаған сөзінде Елбасы бұл кәсіпорын индустрияның тірегі, ал өңірдің металлургиялық зауыттары мен тау-кен байыту комбинаттары Қазақстанның мақтанышы екенін атап өтті.
– Компания кәсіпорны жыл сайын 450 миллиард теңгенің әлемдік деңгейдегі өнімін өндіреді. Оларда 20 мың адам еңбек етеді, технологиялық база ұдайы жаңғыртылып отырады, тиімді жұмыс үшін барлық жағдай жасалған. Мыс зауытының өзі ғана жылына 70 мың тонна сапалы катодты мыс шығарады. «Қазмырышқа» өңірдің дамуына қатысты да зор әлеуметтік жауапкершілік жүктелген, бұл мақсатқа кәсіпорын 3 миллиард теңгеге дейін қаражат бөледі. Компания есебінен медициналық орталық, балабақша, теннис орталығы, жабық бассейн, жекпе-жектер сарайы салынуда, өзге де ондаған әлеуметтік жобалар жүзеге асырылуда, – деді Нұрсұлтан Назарбаев.
Қазақстан Президенті өңірдің әлеуметтік-экономикалық даму көрсеткіштері жоғары екенін атап өтті.
– Облыста тек өткен жылы 20 мыңнан астам жұмыс орны ашылды, 3300 пәтер, 14 аурухана, 21 мектеп салынды. 360 шақырым жол жөнделді. Тағы 5 мектеп ашу жоспарлануда. Бұл жұмыстар жалғасатын болады. «Нұрлы жол» бағдарламасы бойынша ауқымды жұмыстар атқарылуда, оның аясында біздер жол, индустриялық нысандар, қолжетімді баспана салып жатырмыз. Осының бәрі сіздер үшін, әрбір қазақстандықтың игілігі үшін жасалуда, – деді Мемлекет басшысы.
Нұрсұлтан Назарбаев өңірдің өнеркәсібін дамыту мемлекеттің басымдығы бар міндеттерінің бірі екеніне назар аударды.
– Шығыс Қазақстан елдің жарқыраған маржаны саналады және бұл тек табиғаты тұрғысынан ғана емес. Жиынтық өнім көлемі 1,5 триллион теңгені құрады, соның 60 пайызы өңдеуші өнеркәсіптің үлесі. Қазақстандағы инновациялық өнімдердің 20 пайызы нақ осы сіздердің облыста шығарылатыны да кездейсоқтық емес. Өңірге салынған инвестициялар көлемі 345 миллиард теңгеге жетеді. Шағын және орта бизнесті қолдауға 2 миллиард теңге, өндірістік инфрақұрылым құруға тағы 3 миллиард теңге бөлінеді. «Жұмыспен қамту-2020» бағдарласын іске асыруға мемлекет 11 миллиард теңге бөлді, – деді Қазақстан Президенті.
Мемлекет басшысы тұрақтылықты, этносаралық және дінаралық келісімді сақтаудың маңыздылығын да атап өтті.
– Сіздердің облыстарыңыз – ұлы адамдар шоғырын тудырған қасиетті жер.  Бұл – Қазақстанның 100 этносының отаны. Өңірдің кіші Ассамблеясына 44 этно-мәдени орталық, 4 Достық үйі кіреді, ал олардың тәжірибесіне баға жетпейді және ол БҰҰ-ны қоса алғанда бүкіл әлемде зерттелуде. Біз мұны сақтап, дамытуға тиіспіз, – деді  Нұрсұлтан Назарбаев.
«Қазмырыш» ЖШС еңбек ұжымы өкілдері өз сөздерінде «Нұрлы жол» жаңа экономикалық саясаты мен институционалдық бес реформаға қолдау білдіріп, үдетілген индустриялық-инновациялық даму бағдарламасының жүзеге асырылып жатқанына, кәсіпорынның бәсеке қабілетін көтеру үшін жағдай жасалғанына алғыстарын айтты.  




/// 
Мемлекет басшысы музей экспозицияларын аралап көрді, сондай-ақ сыныптастарымен кездесу өткізді.
 ***
Музей қорында 2 мыңнан астам жәдігерлік зат бар, соның 900 данасы негізгі қорға, 1000-нан астамы қосалқы қорға жатады. 


///Отырысты ашқан Г.Әбдіқалықова Мемлекет басшысы Нұрсұлтан Назарбаевтың: «Күн санап өзгеріп жатқан дүбірлі дүниеде сана-сезіміміз бен дүниетанымымызға әбден сіңіп қалған таптаурын қағидалардан арылмасақ, көш басындағы елдермен тереземізді теңеп, иық түйістіру мүмкін емес. Өзгеру үшін өзімізді мықтап қолға алып, заман ағымына икемделу арқылы жаңа дәуірдің жағымды жақтарын бойға сіңіруіміз керек», деген сөзіне баса назар аударды.
Мемлекеттік хатшы «Рухани жаңғыру» бағдарламасы, «Президенттің бес әлеуметтік бастамасы» қоғамдық сананы жаңғыртуға және өмір сүру сапасын арттыруға бағытталғанын атап өтті. Бұл тұрғыда өскелең ұрпақтың рухани-адамгершілік қасиеттерін дамыту және олардың құқықтары мен заңды мүдделерін қамтамасыз ету, сонымен қатар азаматтардың репродуктивті денсаулығын қорғау мәселелері ерекше мәнге ие болып отыр.
Білім және ғылым министрлігінің ақпаратына сәйкес, Қазақстанда балалардың құқықтары мен заңды мүдделерін қамтамасыз ету үшін институционалдық негіз қалыптастырылған. 15 халықаралық құжат ратификацияланды, Бала құқықтары жөніндегі уәкіл институты, Балалардың құқықтарын қорғау комитеті, өмірлік қиын жағдайдағы балаларға қолдау көрсету орталықтары жұмыс істеуде.
Пилоттық жоба ретінде 71 білім беру ұйымында «Өзін-өзі тану» рухани-адамгершілік білім беру бағдарламасының интеграциялау моделі жүзеге асырылуда. Бас прокуратурамен бірлесе отырып, кәмелетке толмағандар арасындағы зорлық-зомбылықтың алдын алуға бағытталған «Балаларды бірге қорғаймыз» атты жол картасы іске асуда. Бүгінде мектептерде 8362 психолог, 4268 әлеуметтік педагог, 2177 полиция инспекторы жұмыс істейді.
Денсаулық сақтау министрлігінің ақпаратына сәйкес, Қазақстанның 2030 жылға дейінгі отбасылық және гендерлік саясаты тұжырымдамасын іске асыру мақсатымен азаматтардың репродуктивті денсаулығын нығайту және ана мен бала денсаулығын қорғау жөнінде жүйелі шаралар қабылдануда. Нәтижесінде, 2017 жылы ана өлімінің деңгейі 1,5 пайызға, балалар өлімі 7 пайызға төмендеді. Өңірлерде 60 үкіметтік емес ұйымның қатысуымен отбасын жоспарлау, ана мен бала денсаулығын қорғау бойынша 112 әлеуметтік жоба іске асырылды. 5 жасқа дейінгі балаларға патронаждық профилактикалық бақылау жүргізіліп, 600-ден астам балалар денсаулығы бөлмелері ұйымдастырылды. Жастар денсаулығының 81 орталығында 125 мыңнан аса адамға репродуктивтік денсаулықты сақтау мәселелері бойынша консультациялық, заң және медициналық-психологиялық көмек көрсетілді.
Отырыс соңында Қазақстан Республикасының Мемлекеттік хатшысы Гүлшара Әбдіқалықова мемлекеттік органдарға бірқатар нақты тапсырма берді.
///
	 

	Қазақстан Президентіне Төтенше және Өкілетті елшілер: Италия Республикасынан – Стефано Раваньян, Швеция Корольдігінен – Кристиан Камилл, Чех Республикасынан – Элишка Жигова, Литва Республикасынан – Витаутас Наудужас, Египет Араб Республикасынан – Хайсам Салах Камел Ибрахим, Үндістаннан – Харш Кумар Джайн, Македония Республикасынан – Илья Псалтиров, Қытай Халық Республикасынан Чжан Ханьхуэй сенім грамотасын тапсырды.

	Рәсімге қатысушыларды дипломатиялық миссияларының ресми түрде басталуымен құттықтаған Мемлекет басшысы бүгінгі кездесу маңызды күннің – Тәуелсіздіктің 23 жылдығының қарсаңында өтіп отырғанына назар аударды.  

	– Біз осы қысқа мерзімде мемлекеттілігіміздің берік негізін қаладық. Заманауи экономика, орнықты саяси жүйе және салиқалы азаматтық қоғам қалыптастырдық. Ішкі тұрақтылықты, қоғамдық келісімді қарқынды экономикалық өсім арқылы қамтамасыз еттік. Сыртқы саяси ұстанымның айқындығы еліміздің халықаралық беделін көтерді, – деді Нұрсұлтан Назарбаев.

	Қазақстан Президенті елдің «Қазақстан – 2050» ұзақмерзімді стратегиясы шетелдік серіктестермен де тиімді ынтымақтастықты қарастыратынын айтты.

	– Ең алдымен инвестициялық байланыс, технологиялар алмасу салаларына мән беріледі. Инновациялар мен озық тәжірибені импорттау, елдің өнім экспортын ұлғайту мәселелері назарда болады. Мен Сіздердің қызметтеріңіз екіжақты байланыстардың әлеуетін барынша арттырады деп сенемін, – деді Нұрсұлтан Назарбаев.

	Мемлекет басшысы етек алып келе жатқан жергілікті және өңірлік қақтығыстардың, халықаралық терроризм мен экстремизмнің алдын алу үшін  

	бүкіл мемлекеттердің күш біріктіруі қажеттігін атап көрсетті.

	– Біз стратегиялық тұрақтылық пен орнықты дамуға қол жеткізу жолдарын бірлесе іздеуге ниеттіміз. Еліміз ядролық қаруды таратпау режимін нығайту жолындағы жаһандық қозғалыстың көш басында келеді, – деді Қазақстан Президенті.

	Елбасы республикамыз халықаралық істерге бұрынғыдан да белсенді қатысуға ниетті екенін айтты.

	– Біз Кеңейтілген серіктестік пен ынтымақтастық туралы келісім жобасы бойынша Еуропалық одақпен келіссөзді аяқтадық. Дүниежүзілік сауда ұйымына кірудің соңғы сатысында тұрмыз. Экономикалық ынтымақтастық және даму ұйымы стандарттарын да белсенді түрде енгізіп жатырмыз. Біз Еуразиялық экономикалық одақтың біріккен нарығының бір бөлігі болып саналамыз. Сол себепті, бұл одаққа мүше елдер мен өзге сауда серіктестері  арасында «дәнекер» болуға әзірміз, – деді Мемлекет басшысы.

	Нұрсұлтан Назарбаев Қытай Халық Республикасы достық қатынасты жоғары бағалайтын сенімді стратегиялық серіктесіміз екенін атап өтті.

	– Біз дәстүрлі тату көршілікті, өзара сенімді нығайтып, жан-жақты серіктестікті кеңейте беруге ниеттіміз. Бұл орайда, ҚХР Мемлекеттік Кеңесінің Премьері Ли Кэцянның елімізге алдағы сапарының мәні зор, – деді Қазақстан Президенті.

	Мемлекет басшысы Қазақстанның Үндістанмен арадағы ынтымақтастықты дамытуға мүдделі екенін айтты.

	– Біз екіжақты ынтымақтастықты стратегиялық серіктестік деңгейіне шығару үшін зор серпіліс жасадық. Келер жылға жоспарланған Үндістан Премьер-Министрі Нарендра Модидің Қазақстанға сапарына баса мән береміз, – деді Нұрсұлтан Назарбаев.

	Қазақстан Президенті еліміз Египетпен ықпалдастықты жандандыруды көздейтініне тоқталды.  

	– Каирдің Кедендік одақ елдерімен еркін сауда аймағына кіру ниетін құптаймыз. Бұл қадам сауда-экономикалық қарым-қатынастарды дамытуға серпін беретініне сенімдімін, – деді Мемлекет басшысы.

	Нұрсұлтан Назарбаев Италияның Қазақстан үшін жетекші сауда-экономикалық серіктес әрі ірі инвестор екеніне тоқталды.

	– Екіжақты іс-қимылға 2009 жылы қол қойылған Қазақстан мен Италия арасындағы стратегиялық серіктестік туралы шарт ерекше сипат береді. Менің Премьер-министр Маттео Ренцимен  келіссөздерім  барысында маңызды уағдаластыққа қол жетті. Индустриялық-инновациялық даму жөніндегі бағдарламамызға италиялық  компаниялар қатысатын болды, – деді  Мемлекет басшысы.

	Қазақстан Президенті еліміздің Чех Республикасымен екі жақты ынтымақтастықты кеңейтуге мүдделі екенін айтты.

	– Президент Милош Земанның елімізге таяудағы ресми сапарының қорытындысын жоғары бағалаймыз. Астанадағы келіссөздер қазақ-чех ынтымақтастығы дамуының әлеуеті зор екенін көрсетті, – деді Нұрсұлтан Назарбаев.

	Мемлекет басшысы Қазақстан мен Литва Республикасын көп жылғы дәстүрлі достық қатынас пен ынтымақтастық байланыстыратынын атап өтті.

	– Литвалық серіктестерімізбен «ОБСЕ үштігі» аясында қызу жұмыс жүргіздік. Елдеріміз арасындағы сындарлы және сенім сипатындағы саяси диалогты құрметтейміз. Сауда-экономикалық және мәдени-гуманитарлық саладағы байланысты кеңейтуді көздейміз, – деді Қазақстан Президенті.

	Нұрсұлтан Назарбаев біздің ел Швециямен ынтымақтастықты дамытуға айрықша мән беретініне назар аударды.  

	– Екіжақты байланысты жоғары деңгейде жандандыру, экономикалық ынтымақтастыққа серпін беру маңызды. Биылғы қазан айында Швед-Қазақстан Іскерлік кеңесінің құрылғанын қуана құптаймыз. Бұл құрылым екі елдің бизнесі арасында байланыс орнатуға ықпал етеді деп үміттенеміз, – деді Мемлекет басшысы.

	Қазақстан Президенті Македониямен дипломатиялық қатынастардың орнатылғанына алдағы жылы 20 жыл толатынын айтты.

	– Түрлі салаларда ынтымақтастық орнатуға, бірлескен іскерлік жобаларды жүзеге асыруға әзірміз. Македония Үкіметіне өз университеттерінде оқитын қазақстандықтарға стипендия бөлгені үшін ризашылық білдіремін, – деді Нұрсұлтан Назарбаев.

	Мемлекет басшысы елшілер біздің елдегі қызметтеріне күрделі әрі қызықты кезеңде кірісіп отырғанына тоқталды.

	– Жаһандық қарым-қатынастар құрылымының бұзылуы бір жағынан жаңа сын-қатерлер тудыруда. Олардың әрқайсысы да қалыптан тыс әрекетті талап етеді. Саяси және экономикалық кеңістіктің бірігуі мен бөлшектенуінің қарама-қайшы үрдістері бір-біріне ықпал етуде. Екінші жағынан, біз үшін ашықтық пен барлық мүдделі тараптардың пікірін ескеруге негізделген жаңа жаһандық үлгіге өту мүмкіндігі туады, – деді Қазақстан Президенті.

	Нұрсұлтан Назарбаев біздің еліміз «Нұрлы жол» жаңа экономикалық саясатын жүзеге асыруға кіріскенін айтты.

	– Ол сыртқы экономикалық өзгерістерге ерте бастан белсенді қарекет қылу шарасы болып саналады. Оның мазмұны инфрақұрылымның энергетика және көліктен бастап әлеуметтік салаға дейінгі әралуан түрлерін дамытумен байланысты. Бұл Қазақстанның даму қарқынын сақтауға және күшейтуге, сол арқылы бүкіл өңірдің тұрақтылығын сақтауға мүмкіндік береді деп есептейміз, – деді Қазақстан Президенті.

	Мемлекет басшысы айтып өткеніндей, Қазақстан ежелден Жібек жолының маңызды бөлігі болды және енді сол бағытты қалпына келтіріп, тиімді пайдалану үшін көлік мүмкіндіктерін дамытуға ниеттеніп отыр.

	– Бұл бағдарлама Еуропа мен Азияны жалғап жатқан ұланғайыр кеңістікте іскерлік және гуманитарлық байланыстардың кең ауқымды арнасын құратын болады. Бұл – біздің елдерімізді өркендетудің кепілі болып саналатын серіктестікті күшейтудің жаңа мүмкіндіктері, – деді Нұрсұлтан Назарбаев.

	Соңында Қазақстан Президенті дипломаттарды жауапты миссияларының басталуымен тағы да құттықтап, оларға денсаулық пен табыс тіледі.

	 

	***

	БАҚ өкілдеріне арналған брифингте Италияның Төтенше және өкілетті елшісі Стефано Раваньян  Миланда өтетін ЭКСПО-2015 көрмесіндегі ең үздік павильонның бірі Қазақстандыкі екеніне тоқталды.

	– Бұл түрлі елдер өкілдері кездесетін жақсы орын болады. Біз өзіміздің көрме өткізу тәжірибемізді ортаға салуға әзірміз және ЭКСПО-2017 көрмесіне қатысамыз деген үміттеміз. Сондай-ақ біздің мәдени байланыстарымызды және Қазақстан мен Италия ЖОО арасындағы ынтымақтастықты нығайту қажет деп санаймыз, – деді С.Раваньян.

	Швецияның Төтенше және өкілетті елшісі Кристиан Камилл өз кезегінде дипломатиялық қатынастар орнатылған 1992 жылдан бері екі елдің арасындағы ынтымақтастық өзара сенім және қолдау сипатында жүзеге асып келе жатқанына назар аударды.

	– Қарым-қатынастар соңғы жылдары көптеген бағыт бойынша, әсіресе халықаралық сауда саласында едәуір ұлғайды. Қазақстан швециялық компаниялар үшін басымдығы бар 20 нарықтың бірі болып саналады. «Нұрлы жол» жаңа экономикалық саясатында қарастырылған ірі инфрақұрылымдық және әлеуметтік инвестицияларды ескере отырып, мен швед кәсіпорындарының теміржол және басқа да инфрақұрылымдық салаларда, сондай-ақ денсаулық сақтау мен биоөнеркәсіпте ықпалдасуға әзір екендігін айтқым келеді, – деді К.Камилл.

	Чехияның Төтенше және өкілетті елшісі Элишка Жигова Президент М.Земанның таяуда Астанаға келген сапарындағы келіссөздер жемісті болғанына тоқталды.

	– Чех Республикасы үшін Қазақстан басымдығы бар елдердің бірі саналады. Бізде сіздің елге деген зор саяси және экономикалық қызығушылық бар. Алда өтетін ЭКСПО-2017 халықаралық көрмесіне біз де қатысуға ниеттіміз. Біздің қарым-қатынастарымыз дами береді деп үміттенемін. Барлық мәселелерді бірлесіп шешу үшін Еуропа мен Орталық Азияның арасындағы  байланыстарды нығайту керек, – деді Э.Жигова.

	Литваның Төтенше және өкілетті елшісі Витаутас Наудужас Қазақстанның тәуелсіздік жылдарындағы табыстары мен жаңа елорданың құрылысына айрықша тоқталды.

	– Астана қазір жаһандық оқиғалардың ортасында тұр. Біз Қазақстанмен ынтымақтастықты бұдан әрі жалғастыруға ниеттіміз. Сіздің ел жаңа Жібек жолы жобасын жүзеге асыру жұмыстарын жүргізуде. Сонымен қатар, «Нұрлы жол» бағдарламасында инфрақұрылымдық нысандарға баса мән беріліп отыр. Біз бұл орайда бірқатар жобаларды жүзеге асыруға қатысатын боламыз. Сондай-ақ Литва Қазақстанмен құрылыс, көлік және басқа да салаларда тығыз ынтымақтасып отыр, – деді В.Наудужас.

	Египеттің Төтенше және өкілетті елшісі Хайсам Салах Камел Ибрахим Қазақстанмен екіжақты қарым-қатынас келешекте жаңа деңгейге көтеріледі деп үміттенетінін жеткізді. Атап айтқанда, қазақстандық делегациялар алдағы 2015 жылы Египетте болып, әріптестерімен бірқатар кездесулер өткізеді және екі ел арасындағы серіктестік пен ынтымақтастықты одан әрі нығайтудың маңызды мәселелерін талқылайды.

	Үндістанның Төтенше және өкілетті елшісі Харш Кумар Джайн екі елдің арасындағы өзара ықпалдастықтың жоғары деңгейіне тоқталып өтті.

	– Біздің елдерімізді өзара құрмет пен ортақ түсіністікке негізделген терең тарихи байланыстар біріктіреді. Қазақстан мен Үндістан – халықаралық күн тәртібіндегі өзекті мәселелерге көзқарасы ұқсас, көпұлтты, алуан дінді және зайырлы мемлекеттер. Екі ел де әлемдегі жедел дамып келе жатқан экономикасы бар елдер болып саналады. Қазақстан – біздің Орталық Азиядағы ең ірі сауда серіктесіміз, Қазақстан-Түрікменстан-Иран теміржол қатынасы сауда-экономикалық ынтымақтастық аясын кеңейту үшін жаңа мүмкіндіктерге жол ашады, – деді Х.Джайн.

	Македонияның Төтенше және өкілетті елшісі Илья Псалтиров өз елінің Қазақстандағы елшілігінің ашылуы екі ел арасындағы 20 жылдық дипломатиялық ынтымақтастықтың нәтижесі және тығыз байланыстар орнатуға әзірліктің айғағы екенін айтты. Ол сондай-ақ екі елдің саяси, экономикалық және мәдени-гуманитарлық ынтымақтастығын нығайту жолында жұмыс жүргізу ниетін жеткізді.

	Қытайдың Төтенше және өкілетті елшісі Чжан Ханьхуэй Қазақстан мен Қытай арасындағы қарым-қатынастардың дамуы қарқын алып келе жатқанын атап өтті.

	– Елдеріміз арасындағы қарым-қатынастар жоғары және биік деңгейде қарыштап дамып келеді, сауда-экономикалық, мәдени-гуманитарлық және өңіраралық ынтымақтастық аясы кеңеюде. Президент Н.Назарбаевтың ҚХР-ға таяуда жасаған сапарын атап айтқым келеді, оның барысында бірқатар уағдаластықтарға қол жеткізілді. Бірлескен күш-жігер арқасында біз Қазақстан-Қытай ынтымақтастығын сапалы жаңа деңгейге шығара аламыз деп ойлаймын, – деді Ч.Ханьхуэй.


///Мемлекет басшысына Алматының әлеуметтік-экономикалық дамуы, үкіметтің кеңейтілген отырысының қорытындысы бойынша берілген тапсырмалардың орындалу барысы туралы ақпарат ұсынылды.
Қазақстан Президенті қала инфрақұрылымының сапасын арттыру, қоғамдық қауіпсіздікті нығайту, көлік жүйесін, медицина және білім салаларын дамыту, сондай-ақ, «халықтың үніне құлақ асатын мемлекет» тұжырымдамасын белсенді түрде жүзеге асыру аса маңызды екенін атап өтті.
Соңында Қасым-Жомарт Тоқаев алдағы оқу жылына дайындық, тұрғындарға сапалы медициналық көмек көрсету және шаһарда қордаланған өзекті мәселелерді шешу жөнінде бірқатар нақты тапсырма берді.

///Елбасы Спорт сарайында жеңіл атлетика манежін, мұз айдынын және оқу-жаттығу базасын аралап көрді.
Мемлекет басшысы сондай-ақ көркем гимнастика өнері көрсетілімін, жеңіл атлетика мен хоккей жаттығуларын тамашалады.  
Бұдан бөлек, Нұрсұлтан Назарбаев Солтүстік Қазақстан облысы жұртшылығы өкілдерімен кездесті. 
Кездесуге кәсіпкерлер, әлеуметтік сала қызметкерлері, ардагерлер, жастар белсенділері, қоғамдық ұйымдар мен этномәдени бірлестіктердің жетекшілері қатысты.
Мемлекет басшысы әңгіме барысында Солтүстік Қазақстанның республика бойынша барлық астық көлемінің үштен бірін өсіретін жетекші аграрлық-индустриялық өңір екенін атап өтті. Сондай-ақ Қазақстанның бәсекеге қабілеттілігін арттырудағы облыстың үлесіне назар аударды. Қазақстан Президенті тәуелсіздік жылдары көп нәрсеге қол жеткізілгенін, бірақ әрбір қазақстандық отбасының тұрмысын түзеп, әл-ауқатын жақсарту үшін әлі де көп шаруа тындыру қажеттігін айтты. 
Кездесу соңында Нұрсұлтан Назарбаев жиналғандарға зор денсаулық пен бақ-береке тіледі. 


///
	 

	Өз сөзінде Нұрсұлтан Назарбаев Өзбекстан Қазақстан үшін өңірдегі маңызды стратегиялық серіктес болып саналатынын атап өтті.

	– Астана мен Ташкент арасындағы ықпалдастықтың тиімділігі көбінесе орнықты экономикалық дамуға және бүкіл өңірдегі қауіпсіздікке байланысты, – деді Мемлекет басшысы.

	Қазақстан Президенті Өзбекстан Президентінің былтырғы сапары аясында жүргізілген келіссөздер екіжақты байланыстардың одан әрі дамуына серпін бергенін мәлім етті. 

	– Тек соңғы уақытта ғана үкіметаралық комиссияның 2 отырысы өтті, парламентаралық диалог дамуда, Іскерлік кеңес құрылды. Осы бірлескен іс-қимылдың барлығы Қазақстан – Өзбекстан ықпалдастығын тереңдетуге және оның аясын кеңейтуге ықпал етті. Сонымен бірге, біздің қарым-қатынастарымызды сапалы жаңа деңгейге шығаратын кез келді. Осы бағытта екі ел арасындағы Стратегиялық серіктестік туралы шартқа қол қойылады. Қазақстан үшін Өзбекстан өңірдегі маңызды серіктеске айналып отыр, бұған тауар айналымының 30 пайызға өсуі дәлел. Мұнымен де шектелмейді, біздің елдеріміз өзара тиімді саудадағы өздерінің экономикалық әлеуетін тағы толық көлемде пайдаланады деп есептеймін, – деді Мемлекет басшысы.

	Нұрсұлтан Назарбаев өзара саудада тауар алмасу аясын кеңейту экономикалық өзара қарым-қатынастардың артуына да мүмкіндік туғызатынын атап өтті. Инвестициялық белсенділікті арттыру қажеттігіне тоқталды.

	– Бүгінде біздің елімізде 118 қазақ-өзбек бірлескен кәсіпорны жұмыс істейді. Өзбекстанда жұмыс істейтін Қазақстан компанияларының саны 187-ге жетті. Біз екі ел нарығына капитал ену мүмкіндігін кеңейту түсу үшін инвестициялар жөнінде арнайы комитет құрамыз, – деді Қазақстан Президенті.

	Бұған қоса, Мемлекет басшысы біздің елдеріміздің Еуропа мен Азия арасында транзиттік көпір ретіндегі географиялық жағдайын тиімді пайдалануға мүмкіндік беретін көлік саласындағы стратегиялық жобаларды іске асыруға назар аударды. 

	– Өзбекстан өз транзиттік әлеуетін дамыту жөнінде белсенді шаралар қабылдайды, бұл Қазақстан үшін өте маңызды. Елдеріміздің бұл бағыттағы күш-жігерін біріктіру қажет деп санаймын. Екі ел үкіметтеріне осы саладағы ынтымақтастықты дамыту перспективаларын әзірлеу міндетін тапсыруды ұсынамын. Атап айтқанда, шекараларымыз маңында орналасқан облыстар арасында автобус қатынасын ұйымдастыру мәселесін қарау керек. Алматы-Ташкент бағыты бойынша жаңа жолаушылар пойызын іске қосудың келешегі зор, сондай-ақ, елдеріміз арасындағы әуе қатынасын дамытқан жөн, – деді Мемлекет басшысы.

	Нұрсұлтан Назарбаев елдеріміздің Арал теңізін құтқару ісіне белсене атсалысатынын атап өтіп, Өзбекстанның Аралды құтқару жөніндегі халықаралық қорына төрағалығы қор қызметін жаңа идеялармен толықтыратынына және Арал теңізі бассейні елдеріне көмек көрсету жөніндегі бағдарламаның үшінші кезеңін іске асыруға мүмкіндік жасайтынына үміт артатынын айтты. 

	Қазақстан Президенті Орталық Азиядағы су-энергетика саласында алаңдатарлық жағдай қалыптасып келе жатқанын атап өтті.

	– Елдеріміздің өңірдегі су-энергетика ресурстарын ұтымды пайдалану жөніндегі ұстанымы сәйкес келеді. Бұл трансшекаралық өзендердегі жаңа гидроғимараттар құрылысына да қатысты. Тәжікстандағы достарымыз даусымызды естіп, біздің мүдделерімізді ескереді деп үміттенемін. Су ресурстарын, әсіресе ауыл шаруашылығына қажетті су ресурстарын тиімді және ұтымды пайдалану үшін бірлесіп күш-жігер жұмсау қажет, – деді Мемлекет басшысы.

	Осы орайда Нұрсұлтан Назарбаев сараптамалық деңгейде су-энергетика саласындағы дауларды реттеу жолдарын талқылау үшін Астана мен Ташкентте көпжақты форматта кездесулер өткізуді ұсынды.

	Мемлекет басшысы қазақ-өзбек шекарасының заңи ресімделуінің аяқталуын үш мемлекеттің – Қазақстан, Өзбекстан және Түрікменстан мемлекеттік шекарасы түйіскен тұстың ауданы туралы келісімшартқа қол қойылуы білдірген болар еді деген де ойын білдірді. Бұл мәселе бойынша тапсырма сыртқы істер министрліктеріне былтырғы қыркүйекте беріліп, Қазақстан Президенті аталған құжатқа қол қоюды тездетуді ұсынған.

	Нұрсұлтан Назарбаев өзара ықпалдастықтың тағы да бірқатар маңызды бағыттарын атап көрсетті. Оның ішінде парламентаралық байланыстарды, әскери ынтымақтастықты, төтенше жағдайлардың алдын алу және салдарын жою қызметтері арасындағы байланыстарды дамыту бағыттары бар.

	Қазақстан Президеті И.Каримовке Астананың халықаралық ЭКСПО-2017 мамандандырылған көрмесін өткізу құқығына кандидатурасын қолдағаны үшін алғысын білдірді.

	– Өзбек достарымызға өз экспозициясының құрылысына қатысып, елдеріңіздің экономикалық мүмкіндіктерін көрсетуді ұсынамын. ЭКСПО-ға қатысу елдеріміздің одан әрі экономикалық дамуына, ынтымақтастығымыздың нығаюына қызмет ететін болады. БҰҰ Қауіпсіздік кеңесінің тұрақты емес мүшелерінің алдағы 2017-2018 жылдардағы сайлауында, сондай-ақ  ЮНЕСКО-ның Бүкіләлемдік мұра комитетіне сайлауда біз еліміздің кандидатурасына бауырлас Өзбекстанның қолдау көрсететініне сенім артамыз. Қазақстан өз тарапынан сіздің елдің бастамаларын қолдайтын болады, – деді Мемлекет басшысы.

	Нұрсұлтан Назарбаев Қазақстан мен Өзбекстанда тұратын этникалық қоғамдастықтардың болуы мемлекетаралық байланыстарды нығайтудың маңызды факторы болып саналатынын атап өтті.

	– Біздің азаматтарымыз, әсіресе жас буын халықтарымыздың тарихи бай мәдени мұрасы, бабаларымыздың достығы туралы көбірек білулері тиіс. Бүгін қол қойылатын Мәдениет министрліктері арасындағы ынтымақтастық бағдарламасы қазақ және өзбек қоғамдастықтарының рухани сұранысын өтеуге қызмет етеді деп үміттенемін, - деді Қазақстан Президенті.

	Мемлекет басшысы И.Каримовпен әңгімелесу барысында Ауғаныстандағы ахуал талқыланғанын атап өтіп, екі елдің бұл мәселеге қатысты ұстанымы сәйкес келетінін айтты.

	Сөзінің соңында Мемлекет басшысы әңгімелесу кезіндегі сенім, өзара түсіністік және ашықтық үшін, сондай-ақ, туыстық және тату көршілестік байланыстарды, Қазақстан мен Өзбекстан халықтарының игілігі жолындағы  ынтымақтастықты нығайтуға деген ұдайы ынталылық үшін И.Каримовке тағы да алғысын айтты.

	Өз кезегінде Өзбекстан Президенті келіссөздер мен қол жеткен нәтижелердің маңыздылығына тоқталды.

	– Біз Өзбекстанда халықтарымыздың тарихи тұрғыда қалыптасқан, өмірдің өз сынынан өткен бауырластық қарым-қатынасын қастерлейміз, – деп атап өтті И.Каримов.

	Өзбекстан басшысы Қазақстан Президентімен жүргізілген келіссөздердің өзара түсіністік пен сындарлылық ауанында өткенін, ал қол қойылған Стратегиялық серіктестік туралы келісім екі елдің байырғы мүдделеріне сай келетін әбден ойластырылған қадам болып саналатынын айтты.

	– Бүгін қол қойылған маңызды келісімдер Қазақстан-Өзбекстан қарым-қатынастарын нақтылы мазмұнмен толықтыра түседі деп сенемін, – деді Өзбекстан Президенті.

	 
///
	 

	Өз есебінде Білім және ғылым министрі Ұлттық бірыңғай тестілеу (ҰБТ) биыл оныншы рет өткізіліп отырғанын атап өткен. Осы уақыт ішінде оған 1 миллион 335 мың мектеп бітіруші қатысып, көпшілігі табысты нәтиже көрсетті. 2013 жылы ҰБТ-ға 143 мың мектеп бітірушінің 95 мың 500-і қатысты.

	Бұл ретте тестілеудің нәтижелі өткізіліп келе жатқаны атап өтілген. Егер 2012 жылы ҰБТ-ның орташа балы 70,9-ды құраса, биыл ол 74,5 балға жетті (мүмкін болған 125 балдың). Білім деңгейінің айтарлықтай өсуін қазақ тілінде білім алған мектеп түлектері көрсетті, олардың орташа балы 2012 жылы 68,2 болса, биыл 72,8 балға жетті.

	Жоғары оқу орындарына түсуге арналған 50 шекті балдық деңгейді қатысушылардың 71,2%-ы жинады, бұл өткен жылмен салыстырғанда жoғapы (63,2%).

	Ең үздік көрсеткішке Алматы қаласы (орташа балл 85,8) және Астана қаласының (81,0) мектеп бітіруші түлектері қол жеткізді.

	Мектеп түлектері арасында 100 балдан жоғары алғандар саны – 11167 (11,7%), бұл да өткен жылғы нәтижеден жоғары (10756 немесе 9,2%). Ең жоғары 125 балды мектеп бітіруші 7 түлек жинады (олардың саны 2012 жылы үшеу болған).

	«Алтын белгіге» лайықты білім деңгейін дәлелдеген үміткерлер үлесі барынша жоғары болды, яғни 4568 үміткердің 1553-і немесе 34%-ы «Алтын белгіге» лайықты екендігін дәлелдеді. Бұл көрсеткіш 2012 жылы 26%-ды құраған болатын.

	Білім және ғылым министрі мұндай динамика оқушыларды даярлау сапасы өскенінің айғағы екенін, оған кешенді түрдегі жүйелі шара арқасында қол жеткізілгенін атап өтті.

	Мемлекет басшысының тапсырмасы бойынша ұлттық деңгейде білім беру сапасын бақылау жүйесінің енгізілуі маңызды рөл атқарды.

	Тест тапсырмаларының 50 пайызға жуығын ең үздік педагог-әдістемешілер қарап шығып, үш мәрте сараптамадан өткізді, әлемдік тәжірибе ескеріле отырып, логикалық сипаттағы тапсырмалар енгізілді. Соның нәтижесінде, Білім және ғылым министрі атап өткендей, қазіргі уақытта тестердің олқылықтарына қатысты шағым түскен жоқ, олардың сапасы артты.

	Бұған қоса, тестілеуді ұйымдастыру талабы күшейтілді. Жергілікті атқарушы органдардың, ІІМ мен ҰҚК-нің бірлескен іс-қимылы арқасында тестілеу рәсімдерін бұзуға ұмтылу әрекеттерінің дер кезінде жолы кесілді. Ұялы телефондар мен шпаргалкалардан әр түрлі рацияларға дейін 28 мыңға жуық тиым салынған заттар алынды. Тестілеу тапсырмаларының құпиялылығы толық қамтамасыз етілді, өткен жылдардан бір ерекшелігі, жауап нұсқаларының күні бұрын таралып кетуіне жол берілген жоқ.

	Нәтижесінде адам факторының ықпалы іс жүзінде мейлінше азайтылды. Жұртшылық арасында жүргізілген сауалнама ҰБТ-ның объективтілігі арта түскенін дәлелдеп отыр.

	Есепті қорытындылай келе, Б.Жұмағұлов қол жеткен нәтижелер Мемлекет басшысының тапсырмаларына сәйкес білім сапасын арттыру жолының дұрыс таңдалғанын дәлелдей түсетінін атап өтті. 

	 
/// 
Мемлекет басшысы нысан жұмысымен танысып, жаңа медициналық құралдармен жабдықталған орынжайларды аралап көрді.
Қазақстан Президенті сондай-ақ еңбек ұжымы өкілдерімен әңгімелесіп, қаланың медициналық мекемелері қажетті емханалық және диагностикалық жабдықтармен қамтамасыз етіліп отырғанын айтты.
– Бұл кешенге мемлекет 7,2 миллиард теңге бөлді, соның 4 миллиарды заманауи жабдықтар алуға арналған. Бұл – ядролық медицина элементтерін қолданатын Қазақстан үшін бірегей мекеме.  Енді осы жабдықтарды халыққа кәсіби көмек көрсету үшін барынша тиімді қолдану сіздерге байланысты. Бүкіл ел бойынша денсаулық сақтау саласын дамытудың арқасында азаматтардың орташа өмір жасы соңғы он жылда 64-тен 71-ге дейін ұлғайды, – деді Мемлекет басшысы.
***
Диспансерде онкологиялық науқастарға амбулаторлық-емханалық, стационарлық және стационар алмастыру формасында мамандандырылған әрі жоғары білікті медициналық жәрдем көрсетіледі. Медициналық мекемеде 413 адам қызмет етеді.


/// 
Кеңеске Президенттің көмекшісі – Қауіпсіздік кеңесінің хатшысы Н.Ермекбаев, Қорғаныс министрі И.Тасмағамбетов, Қорғаныс министрінің бірінші орынбасары – Қарулы Күштер Бас штабының бастығы С.Жасұзақов қатысты.
Нұрсұлтан Назарбаевқа Қазақстан армиясының жауынгерлік дайындығын жетілдіру бағытында жүргізіліп жатқан жұмыстар мен оның жауынгерлік әлеуетін нығайту шаралары туралы баяндалды.
Кездесу қорытындысы бойынша Мемлекет басшысы бірқатар нақты тапсырма берді 

///Іс-шараға Парламент депутаттары, Мәдениет және спорт министрі А.Мұхамедиұлы, еліміздің танымал мәдениет және өнер қайраткерлері қатысты.
Мемлекеттік хатшы құттықтау сөзінде ел дамуындағы мәдениет пен өнердің маңызды рөліне Қазақстан Президентінің айрықша мән беретінін атап өтті. Тәуелсіздік жылдарында «Мәдени мұра» мемлекеттік бағдарламасы жүзеге асырылды, бүгінде 52 театр табысты жұмыс істейді, жаңадан «Астана Опера», «Астана Балет» театрлары, сондай-ақ Қазақ ұлттық өнер университеті, Қазақ ұлттық хореография академиясы ашылды.
Сонымен қатар Гүлшара Әбдіқалықова 2016 жылы құрылған Қазақстан театрлары қауымдастығы еліміздің рухани-мәдени өміріне және жастардың шығармашылық әлеуетін дамытуға елеулі үлес қосатынына, «Қазақстанның үшінші жаңғыруы: жаһандық бәсекеге қабілеттілік» атты жолдауда Мемлекет басшысы айқындап берген мақсаттарды іске асыруға септігін тигізетініне сенім білдірді.
«Сахнагер» ұлттық театр сыйлығы еңбекке деген оң көзқарас қалыптастыратын шығармалар тудырып, елдің біртұтас мәдени кеңістігі аясын кеңейтуге, қазақстандық патриотизмді дамытуға, ұлттық мәдениетке деген сүйіспеншілікті арттыруға қосқан үлесі үшін беріледі.
///
	 

	Кездесу барысында Ұлттық мұражайды ашу мәселелері, ЕХРО-2017 халықаралық көрмесіне дайындықтың мәдени аспектілері, сондай-ақ  министрліктің қызметінің басты бағыттары талқыланды. 

	Мемлекет басшысы Республикада 8 мың жергілікті және 39 республикалық мәдениет мекемесі жұмыс істейтінін, олардың рөлі күннен-күнге ұлғайып келе жатқанын атап өтті. 

	– Соңғы 10 жылда театрға келушілер саны – 50 пайызға, музейге келушілер –25 пайызға, кітапханаға келушілер – 40 пайызға, концерт залдарына келушілер – 100 пайызға, кинотеатрға келушілер саны 400 пайызға көбейді. Мұның бәрі халықтың әл-ауқатының артқанын және мәдениетке, білімге деген ынтаның өскенін білдіреді. Соған байланысты осы саладағы кадрларды сапалы даярлау, қызметтің бірыңғай тәжірибелерін әзірлеу мәселесін қарастырған жөн. Әр облыста мемлекет қаржыландыратын 2 театрдан бар. Бүгінде халық арасында олардың қандай жұмыс жүргізетініне, мәдени салмағы мен қызметінің сапасы қаншалықты екендігіне көбірек көңіл аударған жөн, – деді Нұрсұлтан Назарбаев.

	Қазақстан Президенті жұмысы күшейтілуге тиіс бірқатар бағыттарға тоқталды.

	– Азаматтық қоғаммен ынтымақтасу, мемлекеттік тіл үйрететін аккредиттелген орталықтар желісін құруды жалғастыру қажет. Әлеуметтік тапсырыстар аясында барлық шығармашылық одақтармен, Қазақстан халқы Ассамблеясымен, Дүниежүзі қазақтарының қауымдастығымен, «Болашақ» бағдарламасымен жұмысты жандандыру керек. Әлеуметтік маңызы бар әдебиеттерге келсек, халыққа қызықты, мазмұны сапалы шығармаларды шығаруға назар аудару қажет. Біз – жазушыларға шығармаларын басып шығаруы үшін қаражат бөліп отырған жалғыз мемлекетпіз. Шығармалар елдің ішінде де, сыртында да біздің мәдениетіміздің рөлін арттыруға бағытталуы тиіс, – деді Мемлекет басшысы.

	А.Мұхамедиұлы Мемлекет басшысының Қазақстан халқына Жолдауында берілген тапсырмаларының іске асырылуы, соның ішінде Мәдени саясат және халықаралық жүйемен ықпалдастығының ұзақмерзімді тұжырымдамасының әзірлену барысы туралы баяндады.

	Бұған қоса, министр Тілдерді дамыту және олардың қызметі жөніндегі мемлекеттік бағдарламаның іске асырылуы туралы мәлімдеді.

	Мәдениет министрі ведомство алдына қойылған міндеттердің бірі қоғамымыздың рухани дамуы екенін атап өтті. Қазақстанда қазірдің өзінде  шеберліктің биік деңгейін көрсетіп жүрген «Астана Опера» опера және балет театры, ұйғыр, корей және неміс театрлары, басқа да мәдени мекемелер бар. Осы орайда негізгі міндет – оларды халықаралық деңгейге шығару.

	Кездесу қорытындысында Мемлекет басшысы қаралған мәселелер бойынша бірқатар нақты тапсырмалар берді.


///
	 

	Сапар аясында Елбасының бірқатар нысандарды аралап, жиын-терін науқанына дайындық барысымен танысуы, сондай-ақ өңірдің ауыл шаруашылығы өнімдерін өндірушілермен кездесуі жоспарлануда.  
///Қытайлық бизнесменмен кездесу кезінде әлемдік экономикадағы заманауи және маңызды мәселелер, кәсіпкерлік пен электронды коммерцияны дамыту жағдайы сөз болды.
Мемлекет басшысы Джек Маны Қытай Халық Республикасының 70 жылдық мерекесімен және «Alibaba Group» компаниясының құрылғанына 20 жыл толуымен құттықтап, екі ел арасындағы стратегиялық әріптестікте заманауи технология саласы маңызды рөл атқаратынын айтты.
– Мен сіздің Қазақстанға қолдау көрсетем деген ниетіңізді жоғары бағалаймын. Біз Қазақстан мен Қытайдың арасындағы цифрлық экономиканы дамытуға қатысты стратегиялық келісім жасадық. Осы іске сіздің де атсалысқаныңызды қалаймыз,– деді Қасым-Жомарт Тоқаев.
Өз кезегінде әлемдегі ең ауқатты адамдардың бірі Джек Ма Қазақстанда бірнеше рет болғанын, біздің елдің мәдениеті мен адамдары ерекше әсер қалдырғанын жеткізді. Ол өзінің тәжірибесін қазақстандықтармен бөлісуге дайын екенін мәлімдеді.
«Alibaba Group» компаниясы директорлар кеңесінің төрағасы Чжан Юн Мемлекет басшысына әлемдік интернет сауданың көшбасшысы саналатын ұжымның тарихы мен қызметі жайында, қалыптасқан өзіндік дәстүрі туралы, болашақтағы жоспарлары мен электронды коммерциядағы жаңа трендтер хақында баяндады.



///Қасым-Жомарт Тоқаев EXPO-2017 көрмесіне және АХҚО басқару жөніндегі кеңестің жұмысына белсенді қатысқаны үшін Citigroup басшылығына ризашылық білдірді. Қазақстан Президенті банктің Қазақстанға инвестиция тарту және инновациялық жобаларды жүзеге асыру ісіндегі үлесін жоғары бағалады.
– Біз еліміздің орнықты экономикалық дамуын қамтамасыз етуді қалаймыз және экономиканы әртараптандырып жатырмыз. Бұл оңай міндет емес. Оның барлық қиындығын түсінеміз. Citigroup компаниясымен осы бағыттағы тығыз ынтымақтастығымызды жалғастыра бергіміз келеді, – деді Мемлекет басшысы.
Джули Монако Қасым-Жомарт Тоқаевты Президент лауазымына сайлануымен құттықтап, Қазақстан Citigroup компаниясының маңызды серіктесі екенін атап өтті. 



///Қазақстан Президенті мемлекеттік органдардың қызметкерлерін Мемлекеттік қызметші күніне орай өткізілген конкурстағы жеңістерімен құттықтады.
Нұрсұлтан Назарбаев мемлекеттік қызметтің миссиясы халыққа адал қызмет ету және еліміздің ұлттық мүддесін тиімді қорғай білу екенін атап өтті.
– Мемлекеттік аппараттың үйлесімді жұмысы мықты әрі тәуелсіз Қазақстанды құруға септігін тигізді. Бүгінде еліміз әлемнің барлық жетекші рейтингінде сенімді түрде лайықты орындарға ие болуда. Экономиканың оң қарқыны сақталуда, қоғамдық келісім мен бірлік орнықты қолдауға ие, – деді Мемлекет басшысы.
Елбасы мемлекеттік қызметшілер елімізді дамытуға зор үлес қосқанын атап өтіп, ауқымды реформаларды іске асыруда мемлекеттік аппараттың маңызды рөл атқаратынына назар аударды.
Нұрсұлтан Назарбаев Қазақстанның жаһандық бәсекеге қабілеттігін арттыру тұрғысынан мемлекеттік аппаратты жүйелі түрде трансформациялау жөніндегі шараларға ерекше тоқталды.
– Мемлекеттің ашықтығын қалыптастыру жалғасуда. Мемлекеттік қызметтер көрсетудің бірыңғай провайдері – «Азаматтарға арналған үкімет» мемлекеттік корпорациясы құрылды. Орталық және жергілікті атқарушы органдардың жетекшілері жыл сайын халық алдында есеп береді, – деді Қазақстан Президенті.
Сонымен қатар, Елбасы мемлекеттік қызметтің меритократия және ашықтық қағидаттарына негізделген жаңа форматын енгізудің нәтижелерін атап өтті.
– Қызметкерлерге еңбекақыны жұмыс нәтижесі бойынша төлеу, сондай-ақ біліктілік пен кәсіби қабілетті тұрақты түрде арттыру мәселесі заң жүзінде бекітілді. Қазақстан мемлекеттік басқару саласында Экономикалық ынтымақтастық және даму ұйымы елдерінің қағидаттарын енгізуде. Мемлекеттік аппараттың тұрақтылығы нығайды – мемлекеттік қызметтегі ауыс-түйістер екі есе қысқарды. Басқа жұмысқа ауысу 18 есе, ал жұмыстан босау – екі есе азайды, – деді Мемлекет басшысы.
Соңында Қазақстан Президенті мемлекеттік қызметшілердің жоғары әдеп нормаларын қатаң сақтауының маңызды екенін айтты.
– Бәсекеге қабілетті мемлекеттік қызметті орнықтырмасақ, өркендеген Қазақстанды қалыптастыру жөніндегі басты мақсатымызға да қол жеткізе алмаймыз. Бұл орайда мемлекеттік қызметшінің абырой-беделін сақтау маңызды. Сіздер реформалардың бел ортасында жүрсіздер. Еліміздің табысқа жетуі мен гүлденуі көп жағдайда сіздердің жемісті жұмыстарыңызға байланысты. Сіздер алдағы уақытта да мемлекетке мүлтіксіз қызмет етіп, халқымызға адал еңбек ететіндеріңізге сенімдімін, – деді Елбасы.
Әңгіме барысында Нұрсұлтан Назарбаев кездесуге қатысушылардың ел ішінде жүргізіліп жатқан реформалар мен рухани жаңғырудың негізгі бағыттарын іске асыру барысы туралы пікірін білді.
Кездесуге Мемлекеттік қызмет істері және сыбайлас жемқорлыққа қарсы іс-қимыл агенттігінің төрағасы Қ.Қожамжаров, Республикалық бюджеттің орындалуын бақылау жөніндегі есеп комитеті заң бөлімінің меңгерушісі М.Ахметов, Ақпарат және коммуникациялар министрлігі Мемлекеттік қызмет көрсетуді дамыту жөніндегі департаменттің басқарма басшысы Н.Бажаева, Алматы қалалық ішкі істер департаменті жергілікті полиция қызметінің басшысы Ж.Байкенов, Павлодар облысы Ақсу қаласы Евгеньев ауылдық округінің әкімі Т.Бейсенбаева, Жамбыл облысы Жуалы ауданы Көкбастау ауылдық округінің әкімі аппаратының іс жүргізу бөлімінің басшысы М.Бектұрғанов, Ақтөбе облысы Тілдерді дамыту басқармасының бас маманы Н.Бертілеуова, Павлодар облысы Шарбақты ауданы Орловка ауылдық округінің әкімі И.Галлямова, Павлодар облысы Павлодар аудандық мәслихаты аппаратының басшысы В.Гейнц, Президент Әкімшілігі Стратегиялық әзірлемелер және талдау орталығы меңгерушісінің орынбасары Ж.Ереева, Президент Әкімшілігі Жалпы бөлімінің меңгерушісі М.Жақыпов, Инвестициялар және даму министрлігі Кадр жұмысы департаменті директорының орынбасары Е.Қапышев, Алматы қаласы Қаржы басқармасының басшысы А.Құдайбергенова қатысты.


///
	 

	Кездесу барысында Мемлекет басшысы Қарағанды облысы елдің ішкі жалпы өнімінің 8 пайызы тиесілі ірі өңір болып саналатынын айтты. Қазіргі кезде облыстың жалпы өңірлік өнімі 2,6 триллион теңгені құрайды.

	– Облыс экономикасына салынып жатқан инвестициялар да өсуде, былтыр ол 400 миллиард теңгеден асты. Өңірдің бюджеті үш жылда 40 пайызға өсіп, 245 миллиард теңгеге жетті, – деді Нұрсұлтан Назарбаев.

	Өңірдің даму қарқынын атай отырып, Қазақстан Президенті бірқатар маңызды мәселелерге де назар аударды.

	– Қарағанды облысында индустриялық-инновациялық бағдарлама үлкен диспропорциямен жүзеге асырылуда. Мәселен, Индустрияландыру картасындағы 80 нысанның тең жартысына жуығы Қарағандыға, ал облыстың өнеркәсіптік өндірісінің 15 пайызын қамтамасыз ететін Жезқазғанға небәрі 3 жоба ғана тиесілі, – деді Мемлекет басшысы.

	Нұрсұлтан Назарбаев Приозёрск қаласы, Осакаров және Ұлытау аудандары индустриялық-инновациялық даму бағдарламасында мүлде қамтылмағанын айтты. Сондай-ақ бұрын айтылған ескертулерге қарамастан, бірқатар нысандардың әлі тоқтап тұрғандығын атап өтті.

	Сонымен қатар, Мемлекет басшысы өзінің жарлығымен 2011 жылы құрылған «Сарыарқа» АЭА жұмысына  назар аударды.

	– Мемлекет арнайы экономикалық аймақ инфрақұрылымына 25 миллиард теңге бөлді. Жобаға сәйкес, онда 53 фирма жұмыс істеуі тиіс, бірақ қазір 2-еуі ғана жұмыс істейді. Басқарушы компания нақты инвесторлар тартудың орнына арнайы экономикалық аймақты өзінің «бос» фирмаларымен толтырған, сосын олардың құжаттарын әлеуетті инвесторларға сатқан. Неге бұлай болғанын анықтау керек, – деді Нұрсұлтан Назарбаев.

	Қазақстан Президенті шағын және орта бизнесті дамыту саласындағы бірқатар кемшілікті де атады. 

	– Облыстың өңірлік жалпы өнімдегі ШОБ үлесі небәрі 20 пайыз. Өңірдің экономикасын негізінен «Арселор Миттал Теміртау» және «Қазақмыс» ұстап тұр. Мен ШОБ-ны 50 пайызға дейін ұлғайту міндетін қойдым, егер осы қарқынмен жалғасатын болса, ол көрсеткішке ешқашан қол жетпейді, – деді Мемлекет басшысы.

	Облыстағы ауыл шаруашылығын дамыту мәселелері жеке талқыланды. Нұрсұлтан Назарбаев соңғы 5 жылда облыстың 18 қаласы мен ауданының 11-інде «ҚазАгро» АҚ-ның қатысуымен бірде-бір жоба жүзеге асырылмағанын айтты.

	– Бұл жергілікті биліктің АӨК-де қаржы институттарымен жұмыс жүргізбейтінін, тіл табыса білмейтінін және жағдай жасамайтынын көрсетеді, – деді Қазақстан Президенті.

	Мемлекет басшысы облыста пайдаланылмайтын 1,4 миллион гектар ауылшаруашылық жері бар екені анықталғанына да назар аудартты.

	Қазақстан Президенті шағын қалаларды дамыту мәселесіне де тоқталып өтті. Ол өңірде 8 моноқала және оларды дамытуға арналған бағдарламаның бар екеніне қарамастан, бөлінген 2,2 миллиард теңге көлеміндегі қаражаттың бәрі 2012 жылы тек көшелерді жарықтандыруға ғана жұмсалғанын айтты. Сол мақсатқа 2013 жылы 4,8 миллиард теңге немесе барлық қаражаттың 92 пайыз шығындалған.

	– Бұл көшелермен кім жүреді? Егер жаңа жұмыс орындары ашылмайтын болса, одан жұрт кете бастайды, – деді Мемлекет басшысы.

	Нұрсұлтан Назарбаев облыс басшылығына моноқалаларды дамыту бойынша кешенді шаралар қабылдай отырып, осы мәселе бойынша ахуалды шұғыл түрде түзетуді тапсырды.

	Мемлекет басшысы әлеуметтік дамуға қатысты бірқатар мәселелерді атады. Мәселен, соңғы 3 жылда Қарағандыда бірде-бір балабақша салынбаған, ал кезекте 13 мың бала тұр. Ауылдық дәрігерлік амбулатория құрылысы  жөніндегі бағдарламаны жүзеге асыруда да келеңсіз жағдай байқалады. Биыл 17 амбулаторияны пайдалануға беру жоспарланған, бірақ іс жүзінде тек бір ғана нысанның құрылысы басталыпты.

	– Бұл ел бойынша ең нашар көрсеткіш, – деді Нұрсұлтан Назарбаев.

	Кездесуді қорытындылай келе, Қазақстан Президенті облыс басшылығына айтылған әрбір мәселені бақылауға алуды, олар бойынша нақты шешімдер қабылдауды тапсырды.

	– Облыс елдің қуатты индустриялық орталығы болып саналады, оған зор көңіл бөлініп отыр, қажетті қаражат бөлінуде. Өңірдің толыққанды дамуы үшін қолда бар мүмкіндікті толық пайдаланған жөн , – деді Мемлекет басшысы.

	 


///Мемлекет басшысы Ақмола облысына жасаған жұмыс сапары аясында Жақсы ауылындағы жекеменшік спорт мектебін аралап көрді.
Қазақстан Президентіне күрес, бокс және футбол спортына арналған залдар көрсетілді. Қазіргі уақытта Жақсы ауданының 170 оқушысы бокс, грек-рим күресі және футбол секцияларында спортпен шұғылданады.
Бұл спорт мектебі өз тарихында 4800 спортшыны, соның ішінде Қазақстан Республикасының еңбек сіңірген спорт шеберлері мен халықаралық дәрежедегі спорт шеберлерін дайындап шығарды.
Мемлекет басшысы грек-рим күресінен Олимпиада чемпионы Юрий Мельниченкомен және спорт мектебінің тәрбиеленушілерімен әңгімелесу барысында ауылдағы бұқаралық спортты дамытудың маңыздылығын атап өтті. 




///Кездесу барысында Қасым-Жомарт Тоқаевқа облыстың әлеуметтік-экономикалық дамуы және өңірдегі қоғамдық-саяси ахуал жөнінде мәлімет берілді. Сондай-ақ, Президентке тұрғындардың әл-ауқатын арттыру бойынша берілген тапсырмалардың орындалу барысы туралы баяндалды.
Мемлекет басшысы алдағы уақытта да Атырау облысының даму қарқынын сақтап, одан әрі арттыру, өңір инфрақұрылымын жаңғырту қажет екенін атап өтті.
Соңында Қасым-Жомарт Тоқаев облыс әкіміне әлеуметтік тұрмысы төмен тұрғындар тобына жан-жақты қолдау көрсетуді, сондай-ақ барлық салалық бағдарламалардың уақытылы жүзеге асырылуын қамтамасыз етуді тапсырды. 

///XVI өңіраралық ынтымақтастық форумы аясында Қасым-Жомарт Тоқаев пен Владимир Путин екі елдің шекара маңы аумағының инвестициялық мүмкіндіктерімен танысты. Президенттерге дайын инвестициялық жобалардың пулы ұсынылды.
Сонымен қатар мемлекеттер басшыларына Қазақстан мен Ресей шекарасындағы өткізу бекеттерінің Бірлескен іс-қимыл бағдарламасы көрсетілді. Жол картасына сәйкес бес жыл ішінде 40-тан астам автомобиль және темір жолдардағы өткізу бекеттері толықтай жабдықталады.



///
	 

	Қазақстан Президенті халықаралық ең жоғары стандарттарға сай қызмет көрсететін жаңа спорт клубының жұмысымен танысты.

	Кешенді аралау барысында Мемлекет басшысы Қарағанды облысының танымал спортшыларымен – Олимпиада ойындарының және халықаралық жарыстардың жүлдегерлері мен жеңімпаздары С.Сәпиев, Д.Карпов, А.Жүсіпов, А.Барменов, С.Елеуов және басқаларымен кездесті. Нұрсұлтан Назарбаев салауатты өмір салтын ұстанудың маңыздылығын атап өтті және жиналғандардың спортта жоғары нәтижелерге жетуіне тілектестік білдірді.  

	Спортшылар өз кезегінде Мемлекет басшысына Қазақстандағы спортты дамытуға ұдайы көңіл бөліп отырғаны үшін алғыс айтты. 

///Мемлекет басшысы Қасым-Жомарт Тоқаев «Бірге Жасыл Қазақстан» шарасының аясында Ботаникалық бақта ағаш отырғызып, сенбілікке қатысушылармен сұхбаттасты.
Шараға Премьер-Министр Асқар Мамин, Үкімет мүшелері, Нұр-Сұлтан қаласының әкімі Алтай Көлгінов, спортшылар мен оқушылар қатысты.
Көгалдандыруға арналған сенбілік барысында Ботаникалық бақта 300 көшет отырғызылды. Жалпы бүгін Елорда көшелері мен саябақтарында 5 мың ағаш егіліп, қала ажарын арттыра түспек. Сонымен қатар биыл күзде «Экологиялық сағат» шарасының шеңберінде еліміз бойынша қосымша 1 миллионға жуық көшет егіледі.





///Кездесу барысында А.Жұмағалиев Қазақстан Президентіне ведомство жұмыстарының нәтижелері және орташа мерзімді кезеңдегі жоспарлары жөнінде мәлімет берді.
Мемлекет басшысы қорғаныс өнеркәсібі мен аэроғарыш саласының деңгейін көтеру және технологиялық тұрғыдан жаңғырту жөніндегі ведомстваның алдына қойылған міндеттерді сапалы жүзеге асырудың маңыздылығына назар аударды. Сонымен қатар, цифрлық технологияны біртіндеп және жан-жақты енгізу қажеттігін айтты.
Соңында Мемлекет басшысы бірқатар нақты тапсырма берді.
///
	 

	Болат Бидахметұлы Жәмішев Қазақстан Республикасының Өңірлік даму министрі болып тағайындалсын, ол Қазақстан Республикасының Қаржы министрі қызметінен босатылсын.

	 

	Қазақстан Республикасының

	                Президенті                                                                                                                                     Н.Назарбаев

	 

	 

	 

	Астана, Ақорда, 2013 жылғы  6 қараша

	         № 683

	 
///
	 

	Көңіл айту жеделхатын өз мемлекеттерінің халқы атынан Ресей Федерациясының Президенті Владимир Путин, Беларусь Республикасының Президенті Александр Лукашенко, Украина Президенті Виктор Янукович, Өзбекстан Республикасының Президенті Ислам Каримов жолдаған. Сонымен қатар, көңіл айту жеделхаты ҰҚШҰ хатшылығы атынан ұйымның Бас хатшысы Николай Бордюжадан келді.

	Көңіл айту жеделхаттарын жолдағандар апат туралы хабарды күйзеле отырып қабылдағандарын атап өтіп, осыған байланысты қаза болғандардың туған-туыстарына қайғырып көңіл айтып, қолдау білдірген.  
///Нұрсұлтан Назарбаев пен Тереза Мэй елдер арасындағы екіжақты өзара қарым-қатынас мәселелерін талқылады, сондай-ақ халықаралық күн тәртібіндегі өзекті мәселелерді қарастырды.
Мемлекет басшысы Н.Назарбаев Д.Кэмеронның Премьер-Министр болған кезінде өзара іс-қимыл мен ынтымақтастықтың жоғары деңгейіне қол жеткізілгенін атап өтіп, Т.Мэйді елімізге сапармен келуге шақырды.

///Мемлекет басшысы кондитерлік фабрикадағы бисквит цехы өндірісінің жұмысымен танысты.
Сондай-ақ, кәсіпорынның басымдығы бар жобалары мен дайын өнім үлгілері Елбасы назарына ұсынылды.
Бұған қоса, Қазақстан Президенті тамақ өнеркәсібі мен өңдеу өнеркәсібі өнімдері көрмесінің  экспозициясын аралап көрді. Сонымен қатар, Мемлекет басшысы өңірдегі ірі кәсіпорындар шығаратын электромобиль үлгілерімен танысты. Олар «Астана ЭКСПО-2017» халықаралық мамандандырылған көрмесі кезінде көпшілік назарына ұсынылатын болады.
***
Қазіргі таңда кәсіпорында 1,5 мыңдай адам еңбек етеді. Кәсіпорын өз тауарын Ресей, Өзбекстан, Әзербайжан, Қырғызстан, Германия, Қытай және т.б. бірқатар елдерге экспорттайды.  





///
	 

	Қазақстан Президентіне сенім грамоталарын Бельгия Корольдігінің Төтенше және өкілетті елшісі Мишель Петерманс, Армения Республикасының Төтенше және өкілетті елшісі Ара Саакян, Беларусь Республикасының Төтенше және өкілетті елшісі Анатолий Ничкасов, Бразилия Федеративтік Республикасының Төтенше және өкілетті елшісі Деметрио Буэно Карвальо, Франция Республикасының Төтенше және өкілетті елшісі Франсис Этъен, Куба Республикасының Төтенше және өкілетті елшісі Карлос Энрике Валдес де ла Консепсион, Катар мемлекетінің Төтенше және өкілетті елшісі Абдулла бен Ахмед Юсиф Ахмед әл-Мутаваа тапсырды.   

	Нұрсұлтан Назарбаев елшілерді Қазақстанға келуімен және дипломатиялық өмірбаяндарының жаңа парағын ашатын жаңа қызметтерімен құттықтады.

	– Сіздер біздің елімізге ішкі саясаттағы маңызды оқиғалар кезеңінде келіп отырсыздар. Былтырғы желтоқсан айында мен ел дамуының жаңа басымдықтары белгіленген «Қазақстан-2050» стратегиясын жарияладым. Бұл бағдарламалық құжатта әлемнің дамыған 30 елінің қатарына кіру ауқымды міндеті қойылып отыр. Бүгінде бүкіл Қазақстан осы мақсатқа қол жеткізу үшін топтасты, – деді Мемлекет басшысы.

	Қазақстан Президенті еліміздің Тәуелсіздік жылдарында елдердің дипломатиялық өкілдерімен достық қарым-қатынастар қалыптасқанына назар аударды.

	Мемлекет басшысы біздің еліміздің Беларусьпен өзара тиімді ынтымақтастық аясын жүйелі түрде ұлғайтқанын атап өтті.

	– Қазақстан – Беларусь қарым-қатынастарын жандандыруға осы айдың басындағы Александр Лукашенконың Астанаға ресми сапары айтарлықтай серпін берді. Біз Кеден одағы мен Бірыңғай экономикалық кеңістік аясында да  тиімді өзара іс-қимыл жасап келеміз. Ресеймен бірлесіп Еуразиялық экономикалық одақты – теңқұқылы және өзара тиімді экономикалық интеграция қағидаттарына негізделген ұйымды құрудамыз, – деді Нұрсұлтан Назарбаев.

	Мемлекет басшысы Армения Республикасымен көпжоспарлы қарым-қатынастарды нығайтуға және одан әрі дамытуға Қазақстанның ерекше маңыз беретініне тоқталды.

	– Екі ел арасында барлық деңгейде сындарлы және өзара сенімге құрылған диалог орныққан. Біз Армениямен екіжақты сауда-экономикалық, мәдени-гуманитарлық қарым-қатынастар аясын кеңейтуге және оны тереңдетуге мүдделіміз. Біз Кеден одағы мен Бірыңғай экономикалық кеңістік аясындағы интеграция үдерістеріне Ереванның қызығушылық танытып отырғанын білеміз, – деді Қазақстан Президенті.               

	Нұрсұлтан Назарбаев Франция Қазақстанның басымдығы бар сыртқы саяси серіктесі екенін айтты.  

	– Біздің елдерімізді уақыт сынынан өткен берік достық экономикалық қатынастар біріктіреді. Астана мен Париж арасында өзара саяси түсіністіктің жоғары деңгейіне қол жеткізілді. Біздің өзара іс-қимылымызға 2008 жылғы Стратегиялық серіктестік туралы шарт айрықша сипат дарытты. Біз Президент Франсуа Олландтың Қазақстанға мемлекеттік сапарын күтудеміз. Ол екі ел арасындағы қарым-қатынастардың дамуына қуатты серпін беруге тиіс, – деді Мемлекет басшысы.

	Қазақстан Президенті республикамыздың  Бельгия Корольдігімен өзара қарым-қатынасы барлық бағытта орнықты дамып келе жатқанын қанағаттанушылықпен атап өтті.

	– Біз бірлескен инвестициялық жобаларды, соның ішінде энергетика, индустрия-инновация және экологиялық  технология, ғылыми-зерттеу жұмысы саласындағы жобаларды жүзеге асыруға мүдделіміз. Қазақтан мен Бельгия арасындағы өзара тиімді ынтымақтастық Бельгияның жаңа Королі – ұлы мәртебелі Король Филиптің қолдауы арқылы одан әрі дамиды деп сенеміз, – деді Нұрсұлтан Назарбаев.

	Мемлекет басшысы Бразилия Қазақстанның Латын Америкасындағы ірі серіктесі болып саналатынын атап көрсетті.

	– Биыл біз Қазақстан мен Бразилия Федеративтік Республикасы  арасындағы дипломатиялық қарым-қатынастардың 20 жылдығын атап өтеміз. Бразилияда былтыр еліміздің сол өңірдегі алғашқы дипломатиялық өкілдігін – Қазақстан Елшілігін аштық. Экономикалық және инвестициялық ынтымақтастық аясын кеңейтуге біздің мемлекеттеріміздің мол мүмкіндігі бар екеніне сенімдімін, – Қазақстан Президенті.

	Нұрсұлтан Назарбаев түрлі сала бойынша Қазақстан Республикасы мен Катар мемлекеті арасындағы өзара іс-қимылдың даму қарқынына көңілі толатынын жеткізді.

	– Биыл біздің елдеріміз арасында дипломатиялық қатынастардың орнағанына 20 жыл толды. Осы жылдар ішінде біз Катар арқылы Таяу Шығыс өңірінде, араб және мұсылман әлемінде сенімді әрі сындарлы серіктес таптық, – деді Мемлекет басшысы.

	Қазақстан Президенті Қазақстан  мен Куба арасындағы қарым-қатынастар әрдайым достық сипатта дамып келе жатқанын айтты.

	– Куба 1993 жылы Қазақстанда өз Елшілігін ашқан алғашқы мемлекеттердің бірі болды. Біздің елдеріміз туризм және спорт саласында ынтымақтастық орнатқан. Кубаның медицина мен фармацевтика саласындағы озық технологиялары баршаға мәлім. Біз медициналық дәрі-дәрмек шығаратын бірлескен кәсіпорындар құруға мүдделіміз, – деді Нұрсұлтан Назарбаев.

	Мемлекет басшысы шетелдік елшіліктердің Астанаға көшіп келуі толық аяқталғанын еске салып өтті.

	– Біз шетелдік дипломаттардың толыққанды жұмыс жүргізуі, тұрмыс-тіршілігі мен демалысы үшін қажетті жағдайдың бәрін жасап отырмыз. Сіздерді алда көптеген қызықты әрі ауқымды іс-шаралар күтіп тұр, – деді Қазақстан Президенті.

	Нұрсұлтан Назарбаев еліміздің маңызды халықаралық мәселелерге бастамашы болғанына тоқталды. 

	– Атап айтқанда, Қазақстан ядролық қарусыздануға қарсы күрес процесінде көшбасшы, әлемдегі ірі ядролық полигонды жапқан және ядролық арсеналдан бас тартқан алғашқы мемлекет болып саналады. Сондай-ақ, республикамыз Әлемдік және дәстүрлі діндер көшбасшылары съездері өтетін орын болып табылады. Біз Азиядағы іс-қимыл және өзара сенім шаралары кеңесінің бастамашысымыз, Ислам ынтымақтастық ұйымы аясында конференция, сондай-ақ ЕҚЫҰ-ның осы жүзжылдықтағы алғашқы Саммиті осында өтті. Астана ірі әлемдік іс-шаралар өткізу орталығына айналып келеді, – деді Мемлекет басшысы.

	Қазақстан Президенті Астанада ЭКСПО-2017 халықаралық мамандандырылған көрмесін, сондай-ақ Алматыда «Универсиада-2017» халықаралық спорт ойындарын өткізуге дайындық жүргізіліп жатқанын мәлім етті.

	– Қазақстан мен сіздердің елдеріңіздің арасындағы қарым-қатынастардың қарқынды дамуы сіздердің жемісті де мазмұнды жұмыстарыңыздың сапасына байланысы болмақ. Сіздердің қызметтеріңіз сенім мен өзара түсіністікті нығайтуға, біздің халықтарымыздың игілігі үшін екіжақты қарым-қатынастардың әлеуетін мейлінше аша түсуге бағытталады деп санаймын, – деді Қазақстан Президенті.

	Сөз соңында Нұрсұлтан Назарбаев дипломаттарды қызметке кірісулерімен тағы да құттықтап, оларға және жақындарына қонақжай қазақ жеріне қош келдіңіздер деген ізгі тілегін білдірді.

	***

	Бұқаралақ ақпарат құралдарына арналған брифинг барысында Бельгияның Төтенше және өкілетті елшісі М.Петерманс Қазақстан мен Бельгия қарым-қатынастарын күшейтуге сүбелі үлес қосатынын айтты.

	– Біздің елдеріміз арасындағы қарым-қатынастардың айтарлықтай мығым екеніне қарамастан, одан әрі дамыту үшін елеулі әлеует бар. Түрлі сектордағы экономикалық ынтымақтастық мейлінше перспективалы болып саналады. Бельгия кәсіпорындары химия өнеркәсібі, денсаулық сақтау, экология саласындағы тәжірибесін ұсына алады. Қазақстан қарқынды дамып келе жатқан ел ретінде бұл бағыттарда үлкен әлеуетке ие, – деді М.Петерманс.  

	Өз кезегінде, Армения Республикасының Төтенше және өкілетті елшісі А.Саакян Қазақстан мен Армения арасындағы саяси және экономикалық ынтымақтастыққа жаңа серпін беру ниетін білдірді.

	– Жақында ғана Арменияға келген Сауда-экономикалық ынтымақтастық жөніндегі үкіметаралық комиссия құқықтық базаны нығайту мәселесінде елеулі өзгерістер енгізе алады және жақындасудың жаңа нүктесін табуға мүмкіндік береді. Қазақстан мен Арменияның ынтымақтастығы бірнеше форматтарда – ҰҚШҰ, ЕурАзЭҚ және өзге де өңірлік әрі халықаралық ұйымдар арқылы жүзеге асырылуда. Бұған қоса, Армения әлемдік маңызы бар ЭКСПО-2017 халықаралық көрмесіне қатысу ниетінде. Армения Президенті атынан Қазақстан Президентін біздің елімізге ресми сапармен келуге шақыруды тағы да қуаттағым келеді, – деді А.Саакян.  

	Беларусь Республикасының Төтенше және өкілетті елшісі А.Ничкасов Қазақстан мен Беларусьті ұзақмерзімді ынтымақтастық пен берік дипломатиялық қатынастар байланыстыратынын айтты.

	– Бұл қарым-қатынастар екі елге жаңа экономикалық форматты – Еуразиялық экономикалық одақты қалыптастыруға мүмкіндік береді. Қазақстан қазіргі уақытта ірі өңірлік орталықтар мен әлемдік державалар арасындағы табысты дипломатиялық қатынастарды қалыптастырудың үлгісі саналады. Оған қоса, қазақстандық экономиканың үлгісі – елдің табысты дамуының үлгісі, – деді А.Ничкасов.  

	Бразилия Төтенше және өкілетті елшісі Д.Карвальо екі ел арасындағы қарым-қатынастар ең жоғары деңгейде екендігі жөнінде пікір білдірді.

	– Сыртқы істер министрі Ерлан Ыдырысовтың жақында аяқталған Бразилияға сапарының қорытындысы бойынша біздің елдеріміз арасындағы инвестициялық және сауда қарым-қатынастарын жақсарту, визасыз режім енгізу жөніндегі бірқатар келісімдерге қол қойылды. Бұл оқиға Қазақстан мен Бразилия арасындағы байланыстарды нығайту үдерісін едәуір жеңілдетеді. Екі елдің ұқсастығы олардың ірі энергия өндірушілер екендігінде және едәуір табиғи ресурстарға ие екендігінде болып отыр. Сондай-ақ, Бразилия қоршаған ортаны қорғау саласындағы және ядролық қарусыздану мәселесіндегі ынтымақтастықты нығайту ниетін көздейді, – деді Д.Карвальо.  

	Франция Республикасының Төтенше және өкілетті елшісі Ф.Этъен Қазақстан мен Франция ынтымақтастығын стратегиялық тұрғыдан маңызды деп атап өтті.

	– Қазақстан – 2008 жылғы маусымнан бері Франциямен стратегиялық серіктес саналатын Орталық Азиядағы бірден-бір ел. Елдерімізді бірлік, мәдени алуандылық, ұлттық тіл, экономикалық жетістіктер тәрізді ортақ құндылықтар біріктіреді. Екі ел арасындағы ынтымақтастықтың әлеуеті едәуір. Мен біздің қарым-қатынастарымыз дамудың жаңа серпініне ие болады деп сенемін, – деді елші.  

	Кубаның Төтенше және өкілетті елшісі К.Консепсион Қазақстанның халықаралық аренадағы рөлін бағаламау мүмкін еместігін атап өтті. Ол Қазақстан мен Куба арасында халықаралық ынтымақтастық тұрғысында, сондай-ақ сауда-экономикалық және мәдени-гуманитарлық салаларда екіжақты қарым-қатынастар тиімді орныға түсетініне сенімін білдірді. 

	Катардың Төтенше және өкілетті елшісі А.Әл-Мутаваа екі ел арасындағы екіжақты қарым-қатынастар туризм, экономика және қоршаған айналаны қорғау саласында табысты дамып келе жатқанын мәлім етті. Елдер арасындағы тиімді өзара іс-қимылды дамыту мақсатында тікелей әуе қатынасын ашу мәселесін қарау ұсынылды.


///
	 

	Қазақстан Республикасы Конституциясының 44-бабының 3) тармақшасына сәйкес мемлекеттік басқару жүйесін жаңғырту және оның тиімділігін арттыру, мемлекеттік аппаратты оңтайландыру және Қазақстан Республикасының жинақы Үкіметін қалыптастыру мақсатында ҚАУЛЫ ЕТЕМІН:

	1. Мыналар:

	1) Қазақстан Республикасы Қаржы министрлігі, оған Қазақстан Республикасы Экономика және бюджеттік жоспарлау министрлігінен – бюджеттік жоспарлау саласындағы функциялар мен өкілеттіктер беріле отырып;

	2) Қазақстан Республикасы Ауыл шаруашылығы министрлігі, оған Қазақстан Республикасы Қоршаған орта және су ресурстары министрлігінен – балық шаруашылығын дамыту, су ресурстарын басқару, ормандар, жануарлар дүниесі саласындағы мемлекеттік саясатты қалыптастыру және іске асыру саласындағы функциялар мен өкілеттіктер беріле отырып;

	3) Қазақстан Республикасы Ішкі істер министрлігі, оған өнеркәсіптік қауіпсіздік, мемлекеттік материалдық резервті қалыптастыру және дамыту саласындағы функциялар мен өкілеттіктерді қоспағанда, Қазақстан Республикасы Төтенше жағдайлар министрлігінің функциялары мен өкілеттіктері беріле отырып қайта ұйымдастырылсын.

	2. Мыналар:

	1) Қазақстан Республикасының Ұлттық экономика министрлігі, оған:

	бюджеттік жоспарлау саласындағы функциялар  мен өкілеттіктерді қоспағанда, Қазақстан Республикасы Экономика және бюджеттік жоспарлау министрлігінің;

	Қазақстан Республикасы Өңірлік даму министрлігінің;

	Қазақстан Республикасы Төтенше жағдайлар министрлігінен – мемлекеттік материалдық резервті қалыптастыру және дамыту саласындағы;

	Қазақстан Республикасы Статистика агенттігінің;

	Қазақстан Республикасы Табиғи монополияларды реттеу агенттігінің;

	Қазақстан Республикасы Бәсекелестікті қорғау агенттігінің (Монополияға қарсы агенттік);

	Қазақстан Республикасы Тұтынушылардың құқықтарын қорғау агенттігінің функциялары мен өкілеттіктері беріле отырып;

	2) Қазақстан Республикасының Мәдениет және спорт министрлігі, оған:

	Қазақстан Республикасы Мәдениет министрлігінің;

	Қазақстан Республикасы Байланыс және ақпарат агенттігінен – мұрағат ісі және құжаттама саласындағы;

	Қазақстан Республикасы Дін істері агенттігінің;

	Қазақстан Республикасы Спорт және дене шынықтыру істері агенттігінің функциялары мен өкілеттіктері беріле отырып;

	3) Қазақстан Республикасының Инвестициялар және даму министрлігі, оған:

	электр энергетикасы, атом энергиясы саласындағы мемлекеттік саясатты қалыптастыру және іске асыру саласындағы функциялар мен өкілеттіктерді қоспағанда, Қазақстан Республикасы Индустрия және жаңа технологиялар министрлігінің;

	мұрағат ісі және құжаттама саласындағы функциялары мен өкілеттіктерін қоспағанда, Қазақстан Республикасы Байланыс және ақпарат агенттігінің;

	Қазақстан Республикасы Төтенше жағдайлар министрлігінен – өнеркәсіптік қауіпсіздік саласындағы;

	Қазақстан Республикасы Көлік және коммуникация министрлігінің;

	Қазақстан Республикасы Ұлттық ғарыш агенттігінің функциялары мен өкілеттіктері беріле отырып;

	4) Қазақстан Республикасының Энергетика министрлігі, оған:

	Қазақстан Республикасы Мұнай және газ министрлігінің;

	Қазақстан Республикасы Индустрия және жаңа технологиялар министрлігінен – электр энергетикасы, атом энергиясы саласындағы мемлекеттік саясатты қалыптастыру және іске асыру саласындағы;

	Қазақстан Республикасы Қоршаған орта және су ресурстары министрлігінен – табиғи ресурстарды қорғау, олардың ұтымды пайдаланылуын бақылау және қадағалау, қатты тұрмыстық қалдықтарды кәдеге жарату, жаңартылатын энергия көздерін дамыту саласындағы мемлекеттік саясатты қалыптастыру және іске асыру, «жасыл экономиканы» дамытудың мемлекеттік саясатын бақылау саласындағы функциялар мен өкілеттіктер беріле отырып;

	5) Қазақстан Республикасының Денсаулық сақтау және әлеуметтік даму министрлігі, оған:

	Қазақстан Республикасы Денсаулық сақтау министрлігінің;

	Қазақстан Республикасы Еңбек және халықты әлеуметтік қорғау министрлігінің функциялары мен өкілеттіктері беріле отырып  құрылсын.

	3. Мыналар:

	Қазақстан Республикасы Экономика және бюджеттік жоспарлау министрлігі;

	Қазақстан Республикасы Өңірлік даму министрлігі;

	Қазақстан Республикасы Мәдениет министрлігі;

	Қазақстан Республикасы Индустрия және жаңа технологиялар министрлігі;

	Қазақстан Республикасы Көлік және коммуникация министрлігі;

	Қазақстан Республикасы Мұнай және газ министрлігі;

	Қазақстан Республикасы Қоршаған орта және су ресурстары министрлігі;

	Қазақстан Республикасы Төтенше жағдайлар министрлігі;

	Қазақстан Республикасы Денсаулық сақтау министрлігі;

	Қазақстан Республикасы Еңбек және халықты әлеуметтік қорғау министрлігі;

	Қазақстан Республикасы Статистика агенттігі;

	Қазақстан Республикасы Табиғи монополияларды реттеу агенттігі;

	Қазақстан Республикасы Бәсекелестікті қорғау агенттігі (Монополияға қарсы агенттік);

	Қазақстан Республикасы Тұтынушылардың құқықтарын қорғау агенттігі;

	Қазақстан Республикасы Дін істері агенттігі;

	Қазақстан Республикасы Спорт және дене шынықтыру істері агенттігі;

	Қазақстан Республикасы Ұлттық ғарыш агенттігі;

	Қазақстан Республикасы Байланыс және ақпарат агенттігі таратылсын.

	4. Мыналар:

	1) жаңадан құрылған және қайта ұйымдастырылған мемлекеттік органдар берілетін функциялар мен өкілеттіктерге сәйкес таратылатын мемлекеттік органдардың  құқықтары мен міндеттемелерінің құқықтық мирасқорлары;

	2) Қазақстан Республикасы Премьер-Министрінің екі орынбасары болады деп белгіленсін.

	5. Қазақстан Республикасының Үкіметі:

	1) Қазақстан Республикасы Президентінің Әкімшілігімен келісім бойынша қайта ұйымдастырылатын және таратылатын мемлекеттік органдардың штат санын қайта бөлуді;

	2) қайта ұйымдастырылатын және жаңадан құрылатын мемлекеттік органдардың сабақтас салаларын кешенді реттеуді;

	3) осы Жарлықта көзделген реформа жүргізілетін кезеңде орталық атқарушы органдар жүйесінің үзіліссіз жұмыс істеуін;

	4) 2015 жылғы 1 қаңтарға дейін Үкімет пен министрліктер, министрліктер мен жергілікті атқарушы органдар арасындағы құзыреттерді нақты бөлуді қамтамасыз ету, министрлердің дербестігін арттыру жөнінде Қазақстан Республикасының заңнамасына өзгерістер енгізуді, сондай-ақ осы Жарлықты іске асыру бойынша өзге де шаралар қабылдауды қамтамасыз етсін.

	6. «Қазақстан Республикасы Үкіметінің құрылымы туралы» Қазақстан Республикасы Президентінің 1999 жылғы 22 қаңтардағы № 6 Жарлығына мынадай өзгеріс енгізілсін:

	1-тармақ мынадай редакцияда жазылсын:

	«1. Қазақстан Республикасы Премьер-Министрінің ұсынуы негізінде Қазақстан Республикасы Үкіметінің мынадай құрылымы белгіленсін:

	Қазақстан Республикасы Премьер-Министрінің Кеңсесі;

	Қазақстан Республикасының Ішкі істер министрлігі;

	Қазақстан Республикасының Сыртқы істер министрлігі;

	Қазақстан Республикасының Мәдениет және спорт министрлігі;

	Қазақстан Республикасының Ұлттық экономика министрлігі;

	Қазақстан Республикасының Қорғаныс министрлігі;

	Қазақстан Республикасының Инвестициялар және даму министрлігі;

	Қазақстан Республикасының Білім және ғылым министрлігі;

	Қазақстан Республикасының Денсаулық сақтау және әлеуметтік даму министрлігі;

	Қазақстан Республикасының Ауыл шаруашылығы министрлігі;

	Қазақстан Республикасының Қаржы министрлігі;

	Қазақстан Республикасының Энергетика министрлігі;

	Қазақстан Республикасының Әділет министрлігі.».

	7. Осы Жарлықтың орындалуын бақылау Қазақстан Республикасы Президентінің Әкімшілігіне жүктелсін.

	8. Осы Жарлық қол қойылған күнінен бастап қолданысқа енгізіледі.

	 

	 

	Қазақстан Республикасының

	           Президенті                                                                                                       Н.Назарбаев

	 

	 

	Астана, Ақорда, 2014 жылғы 6 тамыз

	                № 875

	 

	 
///Кездесу барысында Қасым-Жомарт Тоқаевқа агенттіктің мемлекеттік қызмет саласындағы атқарған жұмыстары және сыбайлас жемқорлыққа қарсы іс-қимыл жөнінде қабылдаған шаралары туралы баяндалды.
Мемлекет басшысына агенттіктің мемлекеттік органдардағы жемқорлыққа қарсы күрес жөніндегі жұмыстары және мемлекеттік қызметшілерге еңбекақы төлеу жүйесін реформалау барысы туралы мәлімет берілді.
Кездесу қорытындысы бойынша Қазақстан Президенті бірқатар нақты тапсырма берді.
///Қасым-Жомарт Тоқаев форумда сөйлеген сөзінде қазақ халқы үшін Ұлытаудың тарихи мәні мен киелілігін, сондай-ақ, бұл қасиетті мекеннің этнографиялық, зияраттық және экологиялық туризмді дамыту үшін зор әлеуеті бар екенін атап өтті.
– Тарихы терең Ұлытаудың қадір-қасиетін бағалай білу – баршамызға ортақ парыз. Еліміздің осындай баға жетпес бай мұрасын өзге жұртқа танытудың жаңаша жолдарын ойластыруымыз керек. Мысалы, Монғолия Шыңғыс хан тұлғасын халықаралық туризмді дамыту үшін өте тиімді пайдаланып отыр. Ал, Шыңғыс ханның үлкен ұлы – Жошының мазары қазақ жерінде тұрғанын бүгінде еліміздегі және шетелдегі жұртшылықтың көбі біле бермейді. Оның тарихи тұлғасына әлемнің назарын аударып, кесенесін мәдени турнысанына айналдыру – өте маңызды міндет. Ұлытау – халықаралық деңгейдегі этнографиялық туризмнің орталығы болуы тиіс, – деп атап өтті Мемлекет басшысы.

Осыған байланысты Қасым-Жомарт Тоқаев шетелдік және отандық туристер үшін Қазақстанда тартымды жерлерді қалыптастыру, сондай-ақ этнотуризмді дамыту жөнінде өзінің пікірімен бөлісті.
– Көптеген шетелдік туристерді бес жұлдызды қонақүйлер, курорттар сияқты әмбебап дүниелер жалықтырды. Оларды әртүрлі халықтардың мәдениетін, әдет-ғұрпы мен салт-дәстүрін зерттеу, барған елдің тарихымен танысу қызықтырады. Сондықтан, әлемде өзіндік ерекшелігі бар жерлерге баруға, тарихи фестивальдарға және көне әрі қайта қалпына келтірілген маңызды оқиғаларға қатысуға деген сұраныс артып отыр. Біз осындай үрдістерді пайдалануымыз қажет. Қазақстанның әлемге ұсынатын бірегей орындары бар, – деді Президент.
Мемлекет басшысы Қазақстанның туристік әлеуеті мен оны дамытудың міндеттері туралы айта келіп, кәсіби кадрларды даярлаудың маңыздылығына тоқталды.
– Туризм – өте күрделі сала. Тиісті мамандарды дайындауымыз керек. Сондықтан Туризм университетін ашу жөнінде шешім қабылдадық. Дәл осы салада жұмыс істей алатын білікті кадрларды дайындауымыз қажет, – деді Қасым-Жомарт Тоқаев.
Президент туризмді дамыту аясында өңірде көлік-логистикалық инфрақұрылымды қалыптастыру және Қазақстанның барлық рекреациялық аймағында қонақүйлердің, тамақтанатын және демалатын орындардың құрылысына кәсіпкерлерді тарту қажеттігіне тоқталды. Сонымен қатар, Мемлекет басшысы креативті және инновациялық шешімдердің көмегімен Қазақстанның туристік әлеуетінің ақпараттық қол жетімділігін қамтамасыз ету қажет екенін атап өтті.
– Мәдениет және спорт министрлігі, сондай-ақ Цифрлық даму, инновациялар және аэроғарыш өнеркәсібі министрлігі туристерді Қазақстан туралы, ең алдымен, Ұлытау және оның басқа да тарихи орындары жөнінде қажетті ақпаратпен қамтамасыз ететін интеграцияланған қолданбалы бағдарлама немесе платформа әзірлеуі қажет, – деді Қасым-Жомарт Тоқаев.
Мемлекет басшысы Ұлытаудың киелі нысандары отандық және шетелдік туристерді тартатын орындарға айналатынына сенім білдірді.
Ұлытау туристік мекенге, демалыс аймағына әрі ұлы бабаларға тағзым ету орталығына айналуы тиіс. Бұл өңірге қазақ тарихының символы болатын ескерткіш-ансамбль орнату қажет. Ұлытаудың тарихы мен тағылымын жастар тәрбиесі мен отаншылдық рухты дамытуға пайдалану керек, – деді Мемлекет басшысы.
Форум соңында Қазақстан Президенті «Jezkiik» халықаралық музыкалық фестивальдің концерттік бағдарламасын көрді, сондай-ақ, қалпына келтірілген ұлттық киімдер топтамасы қойылған және атты-шабандоздардың шоуы көрсетіліп жатқан этноауылға барды. 


























///Қазақстан Президенті салтанатты іс-шара барысында «Тәуелсіздіктің 25 жылдығы» монументінің бүкіл халық болып Тәуелсіздік мерейтойын мерекелеп жатқан алғашқы күні ашылып отырғанын атап өтті.
– Биікке ұмсынған бұл ауқымды ескерткіш еліміздің ширек ғасырдағы бұрын-соңды болмаған шарықтау кезеңін және әлемнің ең озық отыз елінің қатарына қосылуға ұмтылысын айшықтайды. Оның 25 қыры – Тәуелсіз Қазақстанның заманауи тарихының әрбір жылының символдық бейнесі, – деді Нұрсұлтан Назарбаев.
Мемлекет басшысы монументтің республикамыздағы басты сәулет рәміздерінің қатарынан айрықша орын алатынына сенім білдірді.
– Бұл монумент Қазақстан Республикасының бес жылдығы қарсаңында Алматы қаласында ашылған алғашқы Тәуелсіздік монументінің, елордамыздың символы болған Бәйтеректің, Тәуелсіздіктің 20 жылдығында бой көтерген «Қазақ елі» мемориалдық кешені мен «Мәңгілік Ел» салтанат қақпасының ортақ тарихи желісін жалғастыратын болады, – деді Елбасы.
Қазақстан Президенті Астананың осынау жаңа көрнекті тұсы елорда тұрғындары мен қонақтары жиі келетін тағы бір көпшілік орынға айналатынын айтты.
– Бұл монумент миллиондаған меймандар келетін «ЭКСПО-2017» халықаралық мамандандырылған көрмесі аумағында орналасуымен де ерекшеленеді, – деді Нұрсұлтан Назарбаев.
Сондай-ақ, Мемлекет басшысы Тәуелсіз Қазақстанның қарқынды дамуы барысында елорда рөлінің артып келе жатқанын атап өтті.
– Келешекте Астана тек біздерді ғана емес, сонымен қатар бүкіл Еуразия континентін таңғалдырып, ғылым мен мәдениеттің ордасына айналады. Халық қолайлы әрі жайлы қалада тұратын болады, – деді Елбасы.
Қазақстан Президенті «Тәуелсіздіктің 25 жылдығы» монументі еліміз бен оның елордасына тартылған сый болғанын айтып, жоба идеясы авторларына, сәулетшілер мен құрылысшыларға нысанды табысты аяқтағаны үшін алғыс білдірді.
Соңында Нұрсұлтан Назарбаев барша отандастарымызды Тәуелсіздік мерейтойымен құттықтап, бақ-береке және бейбітшілік пен татулық тіледі.

///
	 

	Арыстанбек Мұхамедиұлы Қазақстан Республикасының Мәдениет министрі болып тағайындалсын.

	 

	 

	Қазақстан Республикасының

	              Президенті                                                                                                           Н.Назарбаев

	 

	 

	Астана, Ақорда, 2014 жылғы  11 наурыз

	           № 766

	 
///Мемлекет басшысы екі елдің ұзақ мерзімді ұлттық мүдделерін қамтамасыз ету ісіндегі Қазақстан-Ресей әріптестігі мен одақтастығының маңыздылығын атап өтті.
– Қазақстанның Тұңғыш Президенті – Елбасы Нұрсұлтан Назарбаев Қазақстан мен Ресей арасындағы қарым-қатынастардың үлгі саналатынын әрдайым айтады. Сондықтан, Мемлекет басшысы ретіндегі менің міндетім – екі ел көшбасшылары Нұрсұлтан Әбішұлы Назарбаев пен Владимир Владимирович Путин негізін қалаған екіжақты ынтымақтастықты дамытуға қосымша серпін беру, – деді Қасым-Жомарт Тоқаев.
Мемлекет басшысы Ресей Федерациясына алдағы ресми сапары аясында өтетін жоғары деңгейдегі келіссөздер барысында білім беру, ғылым, технологиялық және мәдени тәжірибе алмасу мәселелері талқыланатынын айтты.
А.Фурсенко Қасым-Жомарт Тоқаевқа өзінің Нұр-Сұлтан қаласына сапарының қорытындысы жөнінде мәлімет берді.
– Біз сындарлы әрі келелі келіссөздер жүргіздік, Ұлттық биотехнология орталығына, Назарбаев Университетіне, Парламент Сенатына бардық. Бүгінде елдеріміз арасында ғылым саласындағы ынтымақтастық мейлінше табысты жүзеге асырылуда. Бұл бағытта ортақ басымдықтар мен дамытуға қажетті әлеуетіміз бар, – деді Ресей Федерациясы Президентінің көмекшісі.


///Жеделхатта Қазақстан Президентінің көрнекті мемлекет және қоғам қайраткері Ұзақбай Қарамановтың дүниеден өткені туралы хабарды зор күйзеліспен қабылдағаны айтылған.
«Ұзақбай Қараманұлы бүкіл ғұмырын халқы мен туған елінің өсіп-өркендеуіне арнады. Ол өзінің зор ұйымдастырушылық қабілеті мен қоғамдағы беделінің арқасында көптеген жоғары лауазымды мемлекеттік қызметте болып, өзіне жүктелген міндеттердің барлығын абыроймен атқара білді», – делінген жеделхатта.
Мемлекет басшысы қазақстандықтар оның есімі мен ел алдындағы еңбегін әрдайым есте сақтайтынын атап өтті.
///
	Кездесуде Қазақстанды индустрияландырудың жай-күйі мен келешегі, республикада «жасыл экономиканы» қалыптастыру, сондай-ақ әлемдік қаржы-экономика жүйесінің өзекті жайттары талқыланды.

	Нұрсұлтан Назарбаев халықаралық жұртшылықтың бүгінде әлемдегі индустриялық дамудың келесі кезеңіне зор қызығушылық танытып отырғанын атап өтті.

	– Қазақстан да осы мәселелермен айналысуда, алайда, еліміздің бастапқы мүмкіндіктері шектеулі. ЭКСПО-2017 көрмесін пайдалана отырып, біз бұл бағытты ілгерілетіп, әлеуетімізді арттырып, дамудың одан арғы стратегиясын белгілеп алу ниетіндеміз. Сіз Үшінші индустриялық революция тұжырымдамасының авторы болып саналасыз. Сондықтан осы идеяның қалай іске асырылып жатқанын, қазірдің өзінде белгілі бір нәтижелерге қол жеткізген әлем елдерінің пікірін білу біз үшін қызықты, – деді Мемлекет басшысы.

	Өз кезегінде, Д.Рифкин кездесу үшін алғысын білдіріп, еліміздің астанасының әлеуетін атап өтті. Ол Қазақстанның елімізде жаңа технологияны ендіруге,  Азия өңірінде және бүкіл әлемде көшбасшы болуына мүмкіндік беретін Үшінші индустриялық революцияның белсенді қатысушысына айналуына тілектестігін білдірді. Сондай-ақ, Д.Рифкин Қазақстан бастама ретінде көтерген, әлемде әлдеқайда орнықты «жасыл экономика» қалыптастыруға бағытталған, «Жасыл көпір» серіктестігі бағдарламасына көптеген әлем елдерінің қызығушылық білдіріп отырғанын айтты.

	Бұған қоса, әңгімелесу кезінде ЭКСПО-2017 халықаралық мамандандырылған көрмесін өткізу мәселесі және оны өткізу аясында ұсынылатын, Қазақстан іске асыратын идеялар перспективасы сөз болды.

///Кездесу барысында денсаулық сақтау саласын дамыту және ұлттық тағам түрлерін насихаттау, қоғам мен билік арасындағы диалог, сондай-ақ, халықтың әл-ауқатын жақсарту мәселелері талқыланды.
Сонымен қатар, академик Төрегелді Шарманов қоғамды ұйыту, елдің бірлігін арттыру және жастар тәрбиесіне қатысты өз ойларымен бөлісті. 

///Қасым-Жомарт Тоқаев «Ақорда» резиденциясында «Astana Club» халықаралық пікірталас алаңына қатысу үшін Нұр-Сұлтан қаласына келген Иран Ислам Республикасының Сыртқы істер министрі Мұхаммед Джавад Зарифті қабылдады.
Тараптар екіжақты ынтымақтастықтың қазіргі ахуалы мен перспективасын, сондай-ақ, өңірлік және халықаралық күн тәртібіндегі өзекті мәселелерді талқылады.
Мемлекет басшысы биылғы қазан айында Ереванда өткен Жоғары Еуразиялық экономикалық кеңес аясында Президент Хасан Руханимен табысты келіссөз жүргізгенін айтты. Қазақстан Президенті ирандық әріптесінің Нұр-Сұлтан қаласына өзіне ыңғайлы уақытта сапармен келуін күтетінін жеткізді.
Мұхаммед Джавад Зариф Қасым-Жомарт Тоқаевқа Қазақстан астанасында өзіне көрсетілген қонақжайлылық үшін алғыс айтты.
Иранның Сыртқы істер министрі «Astana Club» жұмысынан алған әсерімен бөлісе отырып, Қазақстанның Тұңғыш Президенті Нұрсұлтан Назарбаевтың форумның пленарлық отырысындағы баяндамасын және жиынның сындарлы атмосферасын жоғары бағалады. 


///Кездесу барысында Мемлекет басшысына сыртқы барлау қызметінің биылғы 6 айда атқарған жұмысының негізгі нәтижелері және бұған дейін берілген тапсырмалардың орындалуы жөнінде мәлімделді.
Нұрсұлтан Назарбаев көрші мемлекеттермен достық қатынастарды сақтаудың маңыздылығын атап өтті.
– Шет елдердің арнаулы органдарындағы әріптестермен тығыз ынтымақтастықта болу қажет. Террористік идеяларды ұстанатындарды, соның ішінде Сириядан оралған адамдарды ұдайы бақылауда ұстау керек. Бұл сіздер атқаратын жұмыстың негізгі бағыты саналады, – деді Қазақстан Президенті.
Мемлекет басшысы кездесу соңында бірқатар нақты тапсырма берді.   

///Өзбекстан Президентінің Қазақстанға жұмыс сапары аясында Нұрсұлтан Назарбаев Шавкат Мирзиёевпен кездесті. Кездесуде өзбек көшбасшысының биылғы наурыз айындағы мемлекеттік сапары барысында екі ел арасында қол жеткізілген уағдаластықтардың іске асырылу мәселелері талқыланды.
Мемлекет басшысы өткен кездесуден бері екі ел арасындағы іскерлік белсенділіктің артуы байқалып отырғанын атап өтті.
– Биылғы бірінші тоқсанда экономиканың түрлі саласындағы іскерлік өзара қарым-қатынастың деңгейі артты. Осы орайда, көлік-логистика саласын, автоөнеркәсіпті, сондай-ақ өңірлік ынтымақтастықты атап өтуге болады. 2017 жылғы алғашқы үш айда тауар айналымы 37%-ға өсті, – деді Қазақстан Президенті.
Ш.Мирзиёев тығыз екіжақты кездесулер мемлекетаралық қарым-қатынастың тиімділігіне тікелей ықпал етіп отырғанына назар аударды.
– Биылғы наурыз айындағы сапардан соң біз бірлескен жұмыстардың барлық бағыты бойынша жол картасын қабылдадық. Министрлер, өңірлер басшылары деңгейіндегі кездесулер жиіледі, – деді өзбек көшбасшысы.
Бұдан бөлек, Өзбекстан Президенті Ресей Федерациясынан мұнай тасымалдау мәселесіне байланысты қолдау көрсеткені үшін Нұрсұлтан Назарбаевқа алғыс айтты.
Соңында екі ел басшылары Қазақстан мен Өзбекстан арасындағы ынтымақтастықтың оң қарқыны сақталып, одан әрі дами беретініне сенім білдірді.



///Қазақстан Президенті Ош облысында лай көшкіні салдарынан адамдардың қаза болғаны туралы хабарды зор күйзеліспен қабылдады.
Мемлекет басшысы барша Қазақстан халқының және жеке өзінің атынан қаза болғандардың отбасыларының қайғысына ортақтасып, көңіл айтты.
///Мемлекет басшысына Маңғыстау облысының негізгі әлеуметтік-экономикалық даму көрсеткіштері, Жаңаөзен қаласын кешенді дамыту жоспары және мемлекеттік бағдарламалардың орындалуы жөнінде есеп берілді.
Қасым-Жомарт Тоқаев өнеркәсіптік өндіріс көлемінің азаюы мен өңірге тікелей тартылатын инвестиция қарқынын төмендетпеу керегін атап өтті. Сондай-ақ, Президент халықтың тұрмысы төмен топтарын қолдау, тұрғын үй, соның ішінде, «Бақытты отбасы» бағдарламаларының орындалу мәселелерін облыс басшылығы тұрақты әрі мұқият бақылауда ұстауы қажет екенін айтты. 
Кездесу соңында Қазақстан Президенті Маңғыстау облысын одан әрі дамыту жөнінде бірқатар нақты тапсырма берді.

///Мемлекет басшысы халықаралық әуежайдың ұшу-қону жолағы мен жолаушылар терминалын қайта жаңарту барысымен танысты.
Елбасыға ұшақты рульмен бағыттау жолағын, перронды, жарық беру жабдығы мен жолаушылар терминалын жаңғырту жұмыстары, сонымен қатар әуежайды одан әрі жетілдіру перспективалары туралы баяндалды.
***
Петропавл қаласындағы халықаралық әуежай нормативтік мүмкіндігі бойынша сағатына 200 жолаушы өткізе алады. Аэровокзал ғимаратының жалпы алаңы – 2 400 шаршы метр.  

///Қазақстан Республикасы Конституциясының 44-бабының 3-тармағына сәйкес ҚАУЛЫ ЕТЕМІН:
1. Мыналар:
Ерлан Әбілфайызұлы Ыдырысов ‑ Қазақстан Республикасының Сыртқы істер министрі;
Қалмұханбет Нұрмұханбетұлы Қасымов ‑ Қазақстан Республикасының Ішкі істер министрі;
Дәурен Әскербекұлы Абаев ‑ Қазақстан Республикасының Ақпарат және коммуникациялар министрі;
Ерлан Кенжеғалиұлы Сағадиев ‑ Қазақстан Республикасының Білім және ғылым министрі;
Тамара Босымбекқызы Дүйсенова ‑ Қазақстан Республикасының Денсаулық сақтау және әлеуметтік даму министрі;
Жеңіс Махмұдұлы Қасымбек ‑ Қазақстан Республикасының Инвестициялар және даму министрі;
Бақыт Тұрлыханұлы Сұлтанов ‑ Қазақстан Республикасының Қаржы министрі;
Арыстанбек Мұхамедиұлы ‑ Қазақстан Республикасының Мәдениет және спорт министрі;
Қуандық Уәлиханұлы Бишімбаев ‑ Қазақстан Республикасының Ұлттық экономика министрі;
Қанат Алдабергенұлы Бозымбаев ‑ Қазақстан Республикасының Энергетика министрі болып тағайындалсын.
2. Осы Жарлық қол қойылған күнінен бастап қолданысқа енгізіледі.
 
Қазақстан Республикасының
            Президенті                                                                                                   Н.Назарбаев
 
Астана, Ақорда, 2016 жылғы 13 қыркүйек
                    № 324
/// 
Кездесу барысында Қазақстан мен Түркияның өзара іс-қимылының негізгі бағыттары, сондай-ақ халықаралық күн тәртібіндегі мейлінше өзекті мәселелер талқыланды. 

/// 
Кеңес жұмысына Президент Әкімшілігі, министрліктер мен ведомстволар өкілдері, ҚР Парламентінің депутаттары, өңірлердегі ғылыми-сарапшылық топтар жетекшілері, ғылыми және шығармашылық зиялы қауым және БАҚ өкілдері қатысты.
Отырыста «Баршаға арналған қазіргі заманғы мемлекет» – 100 нақты қадам Ұлт жоспарының төртінші институционалдық реформасы – «Біртектілік пен бірлікті» іске асырудағы ҚХА Ғылыми-сарапшылық кеңесінің міндеттері қаралды, қоғамдық келісім және ұлттық бірлік саласындағы ғылыми зерттеулер, ҚХА жылын ғылыми-сарапшылық тұрғыдан қолдау барысы және өзге де ұйымдастырушылық мәселелер талқыланды. 
Мемлекеттік хатшы ҚХА Ғылыми-сарапшылық кеңесі мүшелері жүргізіп отырған жұмыстың маңызына тоқтала келіп, «Болашағы біртұтас ұлт» төртінші институционалдық реформасын іске асыру аясындағы Ассамблеяның ғылыми қауымдастығының міндеттерін атап көрсетті. Азаматтық қағидаттары негізінде қазақстандық біртектілікті дамыту және нығайту, ел бірлігі мен қоғамдық келісімді сақтау ісіне қатысты бірқатар тапсырмалар берді.  
///Қасым-Жомарт Тоқаев жеке өзінің және барша қазақстандықтардың атынан Тәжікстан Президенті Эмомали Рахмонды, сондай-ақ бүкіл тәжік халқын Тәуелсіздіктің 30 жылдығымен құттықтады.
– Бауырлас Тәжікстан бұл айтулы күнге халықаралық аренада маңызды рөл атқаратын беделді мемлекет ретінде жетіп отыр. Құрметті Эмомали Шәріпұлы, әлемдік қауымдастық Сізді мемлекеттілікті нығайтуға және ел азаматтарының әл-ауқатын арттыруға үлес қосқан, нағыз жалпыұлттық көшбасшы ретінде таныды, – деп жазды Қазақстан Президенті.
Қасым-Жомарт Тоқаев Қазақстанның Тәжікстанмен ғасырлар бойғы достықты, өзара қолдау мен жан-жақты ынтымақтастыққа негізделген байланыстарды нығайтуға баса мән беретінін атап өткен.
– Біз өзара күш жұмылдыра отырып, елдеріміз арасындағы көпжақты ықпалдастықтың қарқынды дамуына тың серпін бере аламыз және қазақ-тәжік стратегиялық серіктестігі мен одақтастығының көкжиегін кеңейтеміз, – делінген жеделхатта.
Қасым-Жомарт Тоқаев Эмомали Рахмонның аса жауапты мемлекеттік қызметіне табыс тілеп,  бауырлас Тәжікстан халқының  өсіп-өркендей беруіне ниеттестік білдірді.
///Мемлекет басшысына еліміздің Қарулы Күштерінің қазіргі жағдайы, сондай-ақ министрліктің жұмыс жоспарларының іске асырылу нәтижелері жөнінде мәлімделді.
Қорғаныс министрі Жоғарғы Бас қолбасшыға «Қаратау-2017» жедел-стратегиялық оқу-жаттығуының қорытындылары туралы баяндап, оны өткізу барысында өңірлік қолбасшылықтың әскери барлау-басқару жүйесінің қолданылғаны жөнінде есеп берді.
Кездесу қорытындысы бойынша Нұрсұлтан Назарбаев бірқатар нақты тапсырма берді.



///Президентке санитарлық-эпидемиологиялық жағдайды тұрақтандыру үшін қабылданып жатқан шаралар және еліміздің әлеуметтік-экономикалық дамуының өзекті мәселелері  туралы баяндалды.
Асқар Мамин Президентке еліміздегі санитарлық-эпидемиологиялық жағдайдың бақылауда екенін жеткізді. Сондай-ақ коронавирус індетінің жаңа толқынына дайындық жұмыстары аясында жүзеге асырылып жатқан шаралар туралы мәлімет берілді. Атап айтқанда медициналық ұйымдар мен халықты дәрі-дәрмекпен қамтамасыз ету, емдеу нысандарына жасанды тыныс беру аппараттары мен оттегі концентраттарын жеткізу, аймақтарды жылжымалы диагностикалық кешендермен, цифрлық рентген-аппараттармен, мобильді топтармен және жедел медициналық көмек көрсету көліктерімен жабдықтау жұмыстары жүргізілуде. Қазіргі уақытта 13 аймақтың 10-ында модульдік жұқпалы ауруханалардың құрылысы аяқталған, қалған 3 нысан осы жылдың қараша айының соңына дейін пайдалануға беріледі.
Мемлекет басшысына республикалық және аймақтық тұрақтандыру қорларының құрылғаны және денсаулық сақтау жүйесіне арналған 91 түрлі дәрі-дәрмек пен жеке қорғаныш құралдарының екі айлық қоры жасақталғаны туралы айтылды. Дәрі-дәрмектердің тапшылығын болдырмау үшін дәріханалардың бөлшек сауда жүйесінде сұранысқа ие 33-тен астам препарат қоры қосымша жасақталуда. 
Асқар Мамин Қасым-Жомарт Тоқаевқа ПТР тест сынамаларын алу көлемін арттыру жұмыстары туралы да мәлімет берді. Оның айтуынша, зертханалар саны 124-ке дейін көбейіп, тестілеу қуаты тәулігіне 66 мыңға дейін жетті. Бұл ретте, тұрғындарды тест сынамаларымен қамту 2,5 есе ұлғайтылып, ПТР тест сынамаларын алу құны төмендетілді.
Бұдан бөлек, Асқар Мамин Президентке шекаралық өткізу бекеттерінде, сондай-ақ, көліктің барлық түрлері мен инфрақұрылымдарында санитарлық-эпидемиологиялық бақылаудың күшейтілгені туралы баяндады. Сонымен қатар өңірлердегі бизнес субъектілерінің жұмысы біртіндеп қайта қалпына келтірілуде. Осы ретте, аймақта вирус жұқтыру өсімінің тіркелмеуі, тұрақты эпидемиологиялық ахуалдың «жасыл» деңгейде болуы ескеріледі.
Премьер-Министр Мемлекет басшысына кәсіпкерлерді қолдау, шетелден инвестиция тарту, жұмыспен қамту ісін дамыту және елімізді әлеуметтік-экономикалық тұрғыдан өркендетудің басқа да өзекті мәселелері жөнінде қабылданған шаралар туралы баяндады.
Президент коронавирус пандемиясының алдағы айлардағы таралуына қатысты Дүниежүзілік денсаулық сақтау ұйымының пессимистік болжамдарын ескеріп, Үкімет белгілеген жоспардың мүлтіксіз орындалуының маңызды екенін атап өтті. Карантинді күшейту жөніндегі қатаң шараларды кәсіпкерлердің мүдделерін және жалпы еліміздің экономикалық дамуын ескере отырып қабылдаған жөн.

///Кездесу барысында Мемлекет басшысына еліміздегі әдебиет пен өнердің жағдайы, рухани құндылықтар туралы мәлімет берілді.
Қасым-Жомарт Тоқаев рухани құндылықтар ел дамуындағы маңызды фактор екеніне назар аударды. Қазақстан Президенті заман талабына сай жаңа әдеби шығармалар жазылып, әдебиет пен өнер саласында жүрген жастарды қолдау қажет екенін айтты. 

///
	 

	Кездесу барысында Нұрсұлтан Назарбаев Голландтық компанияларымен ынтымақтастыққа және өзара ықпалдастық саласын кеңейтуге мүдделілік бар екенін атап өтті.

	– Нидерландтың Қазақстан экономикасына салған инвестициясы 30 миллиард АҚШ долларын құрайды. Өзара тауар айналымы 10 миллиард доллар деңгейіне жетіп отыр. Бұл – Еуропалық Одақ елдері арасындағы ең жоғары көрсеткіш. Қазір Қазақстан индустриялық-инновациялық бағдарламаны іске асыруда, оның аясында 500-ден астам кәсіпорын, 600 мыңдай жұмыс орны ашылды. Біз Голландтық компанияларды бірлесе жұмыс істеуге шақырамыз. Еліміз мұнай-газ, түсті және қара металлургия, химия саласында өңдеуші кәсіпорындарды дамытуға мүдделі. Біз мұндай өндіріс үшін жеңілдіктер ұсынамыз және тиісті инфрақұрылым қалыптастырамыз. Ақпарат және ауыл шаруашылығы саласындағы ынтымақтастыққа да мүдделіміз, – деді Қазақстан Президенті.

	Нұрсұлтан Назарбаев Қазақстанның Франция, Германия, Испанияның бірқатар ірі компанияларымен ынтымақтастық деңгейі жоғары екенін атап өтіп, республика шетелдік инвестицияны көлемі жөнінен мейлінше көбірек тартатын 20 елдің қатарына кіретініне тоқталды.

	Кездесу соңында Мемлекет басшысына Қазақстан Президенті бейнеленген Голландтық жаңа пошта маркасы және «Президент Назарбаев» деп аталатын қызғалдақтың жаңа түрі таныстырылды, сондай-ақ Роттердам қаласы әкімдігінің «Астана» жаңа алаңын ашу туралы бастамасы жарияланды.         



///
	 

	Автор өзінің хатында Алматыда өткен чемпионат осы жарыс түрінің тарихындағы ең табысты турнир болғанын атап өткен.

	Соған орай ол Мемлекет басшысына, Үкімет мүшелеріне және спорт қайраткерлеріне аталған жарысты лайықты деңгейде ұйымдастыруға айрықша көңіл бөлінгені үшін ризашылығын білдіреді.

	IWF президенті сондай-ақ Қазақстан атлеттері жоғары нәтижелерге қол жеткізгенін айта отырып, жалпы бұл турнир нәтижелері бүкіл әлемде зор резонанс тудырғанына тоқталады.

	Сонымен қатар хатта Алматыда халықаралық ауыр атлетика федерациясының жыл сайынғы конгресі өткені, оның барысында Федерацияның 109 жылдық тарихында маңызды мәнге ие болған шешімдер қабылданғаны айтылады.

	Соңында Т.Аян ауыр атлетикадан Әлем чемпионаты 2022 жылғы қысқы Олимпиада ойындарын өткізу үшін Алматының кандидатурасын ілгерілетуге  септігін тигізгеніне назар аударған. 
///
	

	Келіссөздер барысында ҰҚШҰ кеңістігіндегі қауіпсіздік, Ұжымдық қауіпсіздік кеңесінің кезекті сессиясына дайындық және Ұйымға Қазақстанның төрағалық ету басымдықтарын іске асыру мәселелері талқыланды.

	ҰҚШҰ Ұжымдық қауіпсіздік кеңесінің төрағасы ретінде Мемлекет басшысы Ұйымның Бас хатшысының және оның жұмыс органдарының алдында тұрған алдағы іс-шараларға дайындыққа қатысты бірқатар нақты міндетті атап көрсетті.   

///Кездесу барысында еліміздегі театр өнерін дамыту мәселелері талқыланды.
Қасым-Жомарт Тоқаевқа елордадағы Қазақ мемлекеттік академиялық музыкалық драма театрының жаңа ғимаратын салу жұмыстары бойынша ақпарат берілді.
Белгілі театр және кино режиссері Талғат Теменов болашақта мәдениет жылын жариялау, жас актерлердің әлеуметтік жағдайын жақсарту, баспанамен қамту мәселелері бойынша бірқатар ұсыныстар айтты.
Президент Қасым-Жомарт Тоқаев халықтың рухани сұранысын қамтамасыз етуде өнердің, соның ішінде театрдың маңызын атап өтіп, алдағы уақытта мәдениетке, театр мен киноға мемлекет тарапынан тиісті деңгейде көңіл бөлу жалғаса беретінін айтты.

///Қасым-Жомарт Тоқаев Қазақстан Республикасы Президентінің кубогі үшін хоккейден 10-шы халықаралық турнирдің ашылу салтанатына қатысты. Аталған спорт додасы 7-11 тамыз аралығында «Барыс Арена» мұз айдыны сарайында өтеді.  
Салтанатты ашылу рәсімінен кейін Мемлекет басшысы «Барыс» және «Ак Барс» клубтары арасындағы ойынды тамашалады.
***
Қазақстан Республикасы Президентінің кубогі – 2010 жылдан бері Нұр-Сұлтан қаласында өткізілетін жыл сайынғы маусым алдындағы шайбалы хоккей турнирі. Биылғы турнирге елордалық «Барыс» командасы мен қазандық «Ак Барстан» бөлек Ресей Федерациясынан – «Автомобилист» (Екатеринбург), «Нефтехимик» (Нижнекамск) және «Салават Юлаев» (Уфа) клубтары қатысуда.


///Мемлекет басшысы Қасым-Жомарт Тоқаевтың атына Арыс қаласында болған қайғылы оқиғаға байланысты Тәжікстан Республикасының Президенті Эмомали Рахмонның көңіл айту жеделхаты келіп түсті.
«Едәуір шығынға және кісі өліміне әкелген Арыс қаласында болған жарылыс туралы ақпаратты күйзеліспен қабылдадым. Өзімнің және тәжік халқының атынан Сізге және қаза болғандардың жақындары мен туыстарына көңіл айтамын. Зардап шеккендердің тезірек сауығып, отбасыларына аман-есен оралуына тілектестік білдіремін»,– делінген жеделхатта.
Тәжікстан Президенті Қазақстан Үкіметінің шұғыл қабылдаған шараларына тоқталып, қазақстандық жасақтардың эвакуация және қайғылы оқиғаның салдарын жою кезіндегі жанкешті жұмыстарын ерекше атап өтті.
///
	 

	Жеделхатта В.Двуреченскийдің қайтыс болғаны туралы хабарды Мемлекет басшысының қайғыра қабылдағаны атап өтілген.

	Нұрсұлтан Назарбаев Валентин Ивановичтің еңбектегі өзінің бүкіл өмірін ауыл шаруашылығы саласына арнағанын, агрономнан Қазақстан  Компартиясы Орталық комитетінің хатшысы, республиканың ауыл шаруашылығы министріне дейінгі жолдан өтіп, отандық агроөнеркәсіп кешені секторының дамуына елеулі үлес қосқанын атап айтқан.

	«Оны ылғи да жоғары кәсіпқойлық, өз ісіне адалдық, Отанымыздың шынайы патриоты секілді қасиеттері даралап тұратын. В.Двуреченскийдің еңбегі «Қазақстанның Еңбек Ері» жоғары атағымен және басқа да көптеген мемлекеттік наградалармен бағаланды. Оның жарқын бейнесі марқұмды білетіндердің бәрінің  жадында мәңгі қалады», – делінген жеделхатта. 
/// 
Кездесу барысында екі елдің көшбасшылары сауда-экономика, инвестиция, ғылым мен техника және мәдени-гуманитарлық салалардағы екіжақты ынтымақтастықтың ахуалы мен перспективаларын талқылады.
Қазақстан Президенті мен Сауд Арабиясы Королі халықаралық күн тәртібіндегі өзекті мәселелер және терроризм мен экстремизмге қарсы жаһандық деңгейдегі іс-қимылдың негізгі бағыттары жөнінде пікір алмасты.
Сонымен қатар, тараптар ИЫҰ саммитіне тоқталып, оның табысты өтетініне, қабылдануы жоспарланған шешімдерінің тиімді болатынына үміттенетіндерін білдірді. 


//////
	 

	Әңгіме барысында Қазақстанның Халықаралық олимпиада комитетімен ынтымақтастығының қазіргі ахуалы мен болашағы талқыланды.

	Т.Бах қазақстандық олимпиадашылардың соңғы жылдардағы табыстарының көрсеткіші болып отырған еліміздегі спортты дамыту шараларына жоғары баға берді.

	Алматының 2011 жылғы Азия ойындарын және өзге де халықаралық спорттық шараларды ұйымдастырудағы оң тәжірибесі атап өтілді.

	Мемлекет басшысы Халықаралық олимпиада комитетінің 7-9 желтоқсанда Монакода өткен 127-сессиясының табысты қорытындыларына ризашылығын білдірді. 
///Елбасы кездесуде өңірдің бірегей тарихына және мәдени ерекшелігіне тоқталды.
– Оңтүстік Қазақстан – қазақылықтың қаймағы бұзылмаған өлке. Бұл – абыздар мен әулиелердің қасиеті дарыған, Қожа Ахмет Яссауи мен Әл-Фарабидің ізі қалған, көне мәдени мұраға бай киелі жер. Қазір бұл өңірде бүкіл ел халқының 16%-ы тұрады, – деді Нұрсұлтан Назарбаев.
Қазақстан Президенті оңтүстік өңірдің тарихын тұтас Қазақстанның тарихы деуге болатынын атап өтті.
– Оңтүстік Қазақстан облысының өзінде 800-ден астам тарихи-мәдени ескерткіш бар. Әлемге әйгілі жәдігерлеріміздің көпшілігі осында. Түркістан, Отырар, Сайрам, Сауран қалалары, Қожа Ахмет Яссауи, Арыстан баб кесенелері – біздің мақтанышымыз. Осындағы әрбір төбе мен қырқаның, өзен мен көлдің аттары – тұнып тұрған тарих. Мәртөбе, Күлтөбе және Ордабасы – халқымыздың сақталуына әсер еткен қазақтың бірлігі мен тұтастығының қасиетті символы. Біз осының бәрін ұрпақтың санасына сіңіруіміз керек. Жастарды патриотизмге, отаншылдыққа, туған жерді сүюге баулу қажет, – деді Мемлекет басшысы.
Нұрсұлтан Назарбаев елде үштілділікті толыққанды енгізудің өзектілігіне тағы да тоқталып, әліпбиді ауыстыруға қатысты күмәнді сейілтті.
– Ағылшын тілін оқытуды жандандыру қажет, ол іскерлік ортаның барлық саласында қолданылатын болады. Бұл – заман талабы, тек бізге байланысты емес, – деді Елбасы.
Кездесу барысында Қазақстан Президенті облыстың дамуындағы бірқатар проблемалық мәселелерге тоқталды.
– Бұл өңір әлі де дотациялы аумақ болып отыр. Облыс бюджетінде өткен жылы меншік табыстары небәрі бестен бір бөлікті құрады. Республикалық бюджеттен келіп түсетін түсімдер 80 пайыздан асты. Бюджетке түсетін салмақты азайту, меншік табыстарының үлесін ұлғайту жөнінде шара қабылданбай отыр, – деді Мемлекет басшысы.
Елбасы бизнеске әрдайым қолдау көрсету қажет екеніне назар аударды.
– Биылғы жолдауда бизнес ортасының жағдайын жақсарту жөнінде шаралар әзірлеуді тапсырдым. Қосымша жер учаскесін бөлу, жалға беру мерзімін ұзарту, оны пайдалану мақсатын өзгерту туралы рұқсат алу құжаттарын қарастыру мерзімінің ұзақтығына байланысты мәселелерді шешу керек. Бұл рәсімдерді жария түрде жүзеге асырып, қағазбастылыққа салынуға жол бермеген жөн. Кәсіпкерлікті дамыту қаржылық тұрақтылықты сақтап, өңірдің өз-өзін қамтамасыз ету қабілетін арттыратын маңызды тетікке айналуға тиіс, – деді Нұрсұлтан Назарбаев.
Сонымен бірге Қазақстан Президенті инвестиция тарту бағытында жүйелі шаралар қабылдау қажеттігін атап өтті.
– 2016 жылдың қорытындысы бойынша жалпы инвестиция көлемі төмендеген. Өңірде ауыл шаруашылығын, өңдеу өнеркәсібін, туризмді дамытуға барлық мүмкіндік бар, – деді Мемлекет басшысы.
Қазақстан Президенті өңірдің туристік әлеуетін дамытудың маңыздылығына арнайы тоқталды.
– Мен «Болашаққа бағдар: рухани жаңғыру» атты мақаламда «Қазақстанның қасиетті рухани құндылықтары» жобасын әзірлеуді тапсырдым. Бұл орайда біз Қазақстанның мәдени және тарихи мұрасын негізге алуымыз керек. Оңтүстік Қазақстан облысы қайталанбас әрі бүлінбеген табиғи және ірі мәдени-тарихи құндылықтары бар орасан зор туристік әлеуетке ие. Сондықтан тиімділігі жоғары және бәсекеге қабілетті туристік инфрақұрылым түзу керек, – деді Мемлекет басшысы.
Қазақстан Президенті халықты, соның ішінде жастарды жұмыспен қамтуды жақсарту үшін түбегейлі шаралар қабылдау қажеттігін атап өтті.
– Беделді жоғары оқу орнын бітіру әрдайым маңызды бола бермейді. Ең бастысы – еңбек нарығында сұраныс бар мамандыққа ие болу. Бұл, әсіресе, ақпараттық технологиялар, өндірісті цифрландыру және компьютерлендіру дәуірінде өзекті болмақ. Таяу болашақта қазіргі мамандықтардың 50%-на сұраныс болмайды. Сондықтан уақыт талабына сай болу керек, – деді Нұрсұлтан Назарбаев.
Осы орайда, Қазақстан Президенті тұрғындарды еңбек ресурсы көп өңірден жұмыс күші жетіспейтін өңірге көшіру жөніндегі бағдарлама бар екенін еске салды.
– Бағдарлама сіздердің де облыстарыңызда қолданылады. Мен сіздердің еңбекқор халық екендеріңізді жақсы білемін. Солтүстік, шығыс өңірлерге қоныс аударып, еліміздің дамуы мен болашағына зор үлес қосып келесіздер. Осы бағыттағы жұмысты жалғастыру керек. Облыс әкіміне Үкіметпен бірлесіп, халықты жұмыспен қамту және оны қоныстандыру деңгейін арттыру жөнінде шаралар қабылдауды тапсырамын, – деді Мемлекет басшысы.
Қазақстан Президенті облыста құрылыс, фармацевтика және көлік-логистика кластерлері қалыптасып, жеңіл өнеркәсіп саласындағы  кәсіпорындар дамып келе жатқанын атап өтті.
– Өңірдің ерекшелігін ескеріп, Үшінші жаңғыру жағдайында ауыл шаруашылығы өнімін қайта өңдеу ісін, өңдеу өнеркәсібінің экспорттық өндірістерін дамыту қажет. Жаңа өсім нүктелерін – тірек жобаларды алдымен облыс орталығында дамыту керек, – деді Нұрсұлтан Назарбаев.
Бұдан бөлек, Мемлекет басшысы өңірдің ауыл шаруашылығы саласындағы әлеуетін іске асырудың маңыздылығын атап өтті.
– Агроөнеркәсіп кешенін дамыту бағдарламасының мүмкіндіктерін толық пайдалана білу керек. Ең басты бағыттар – ауыл шаруашылығы өнімінің шығымдылығын арттыру, отандық тауар өндірушілерді қолдау, заманауи агротехниканы қолдану, – деді Қазақстан Президенті.
Оңтүстікқазақстандықтар Мемлекет басшысының «Болашаққа бағдар: рухани жаңғыру» атты мақаласындағы ой-пікірлерін толық қолдайтындықтарын айтып, Нұрсұлтан Назарбаевқа өңірге деген қамқорлығы үшін ризашылықтарын білдірді.
Сондай-ақ, кездесу аясында Оңтүстік Қазақстан облысының әкімі Ж.Түймебаев облыстың әлеуметтік-экономикалық ахуалы және оны дамыту перспективалары туралы баяндады.
Кездесу соңында Мемлекет басшысы қатысушыларға зор табыс және береке-бірлік тіледі.


///«Ақорда» резиденциясында Қазақстан Президенті Қасым-Жомарт Тоқаевтың «С5+1» форматындағы жоғары деңгейдегі кездесуге қатысу үшін Нұр-Сұлтанға келген Қырғыз Республикасы Сыртқы істер министрі – Чингиз Айдарбековпен, Тәжікстан Республикасы Сыртқы істер министрі – Сироджиддин Мухриддинмен, Түрікменстан Сыртқы істер министрі – Рашид Мередовпен, Өзбекстан Республикасы Сыртқы істер министрі – Абдулазиз Камиловпен кездесуі өтті. 
Мемлекет басшысы дипломаттарды АҚШ-пен өңірлік ынтымақтастықты және қатынастарды нығайтудың тиімді тетігі саналатын «С5+1» форматындағы кезекті кездесудің табысты аяқталуымен құттықтады.
Қасым-Жомарт Тоқаев Орталық Азия елдері арасындағы интеграциялық үдерістерді одан әрі дамытудың маңыздылығын атап өтті.
– Көпғасырлық ортақ тарихымыз, тату көршілестігіміз, мәдени және діни бауырластығымыз мемлекеттерімізді жақындастыратын негізгі діңгек болған және әрқашан солай бола береді. Қазақстанның Тұңғыш Президенті – Елбасы Нұрсұлтан Назарбаевтың күш-жігерінің арқасында Орталық Азиядағы ынтымақтастық сыртқы саясатымызда әрдайым басымдыққа ие болды, – деді Мемлекет басшысы.
Қасым-Жомарт Тоқаев өңір ішіндегі сауда-саттық, инвестициялық, көлік және мәдени-гуманитарлық байланыстарды дамыту мәселелеріне арнайы тоқталды.
Мемлекет басшысы 2018 жылы наурыз айында Қазақстанның елордасында өткен Орталық Азия мемлекеттері басшыларының алғашқы Консультативтік кездесуінде қол жеткізген уағдаластықтарды жүзеге асырудың маңызды екенін атап көрсетті.
– Бұл оқиғалар елдеріміздің арасындағы қарым-қатынастардың жаңа кезеңіне жол ашты десек, асыра айтқандық емес. Өңір ішіндегі сауда-саттық деңгейінің айтарлықтай артуы соның айқын дәлелі болып табылады, – деді Қазақстан Президенті.



///Мемлекет басшысына еліміздің Қарулы Күштерінің қазіргі жағдайы, сондай-ақ министрліктің жұмыс жоспарларының іске асырылу нәтижелері жөнінде мәлімделді.
Қорғаныс министрі Жоғарғы Бас қолбасшыға «Қаратау-2017» жедел-стратегиялық оқу-жаттығуының қорытындылары туралы баяндап, оны өткізу барысында өңірлік қолбасшылықтың әскери барлау-басқару жүйесінің қолданылғаны жөнінде есеп берді.
Кездесу қорытындысы бойынша Нұрсұлтан Назарбаев бірқатар нақты тапсырма берді.



/// 
Кездесу барысында екі елдің көшбасшылары сауда-экономика, инвестиция, ғылым мен техника және мәдени-гуманитарлық салалардағы екіжақты ынтымақтастықтың ахуалы мен перспективаларын талқылады.
Қазақстан Президенті мен Сауд Арабиясы Королі халықаралық күн тәртібіндегі өзекті мәселелер және терроризм мен экстремизмге қарсы жаһандық деңгейдегі іс-қимылдың негізгі бағыттары жөнінде пікір алмасты.
Сонымен қатар, тараптар ИЫҰ саммитіне тоқталып, оның табысты өтетініне, қабылдануы жоспарланған шешімдерінің тиімді болатынына үміттенетіндерін білдірді. 


///
	 

	Кәсіпорынды аралау барысында Мемлекет басшысы Toyota Fortuner және SsangYong Nomad автомобильдерін құрастыру үдерісімен танысты.

	Сондай-ақ Нұрсұлтан Назарбаев өндірістік цехтарды аралап көрді және кәсіпорын жұмысшыларымен әңгімелесті. Дайын өнімдер қоймасында Қазақстан Президентіне кәсіпорында шығарылған автомобильдер көрсетілді.

	 «СарыарқаАвтоПром» ЖШС автомобильдер мен өзге де моторлы құралдар шығарады. Өндірістік қуатына сәйкес, кәсіпорын жылына 1500 автомобиль құрастырады. Онда  500-ге жуық адам жұмыс істейді. 



///
	 

	 Гүлшара Наушақызы Әбдіқалықова Қазақстан Республикасы Премьер-Министрінің орынбасары болып тағайындалсын.

	 

	 

	 Қазақстан Республикасының

	                Президенті                                                                                                                          Н.Назарбаев

	 

	 

	Астана, Ақорда, 2013 жылғы  28 қараша

	 

	№ 702

	 

	 

	 

	 
///Келіссөз барысында тараптар күн тәртібінде тұрған өзекті мәселелер жөнінде пікір алмасты, сондай-ақ екіжақты ынтымақтастықты дамытудың стратегиялық бағыттарын талқылады.
– Президент ретіндегі Сіздің алғашқы мемлекеттік сапарыңыз Наурыз мейрамымен және елдеріміз арасында дипломатиялық қарым-қатынастың орнағанына 25 жыл толған кезеңмен тұспа-тұс келіп отыр. Қазақстан Өзбекстан делегациясы сапарының жемісті болуы үшін барлық жағдайды жасауға әзір, – деді Мемлекет басшысы.
Қазақстан Президенті ширек ғасырлық ынтымақтастығымыз аясында түрлі саладағы 100 келісімге қол қойылғанын, соның ең негізгілері – Мәңгілік достық туралы шарт пен Стратегиялық әріптестік туралы шарт екендігін айтты.
Нұрсұлтан Назарбаев екі ел арасындағы қарым-қатынасты нығайтуға Өзбекстанның тұңғыш Президенті И.Каримовтың қосқан үлесін ерекше атап өтті.
– Тарихымыздың, тіліміз бен дәстүріміздің ортақтығы, халықтарымыздың көршілестігі қазақ пен өзбектің мәдени-гуманитарлық саладағы өзара тығыз іс-қимылының қалыптасуына алғышарт жасады. Қазақстан мен Өзбекстанда тұратын диаспора өкілдері қарым-қатынасымызға ерекше сипат дарытып отыр. Олар екі ел арасындағы дәнекер болып саналады. Сіздің елмен достық пен ынтымақтастықты нығайтуға негізделген бағытымыз өзгермейді, – деді Қазақстан Президенті.
Мемлекет басшысы Астана мен Ташкент арасындағы сауда-экономикалық ынтымақтастықты екіжақты қатынастың өзегі деп бағалады. Нұрсұлтан Назарбаев 2016 жылы нарықтық бағаның 9%-ке төмендегеніне қарамастан, елдеріміз арасындағы сауда көлемінің 16%-ке өскеніне тоқталды.
– Бүгінде Қазақстанда өзбек капиталының үлесі бар 800-ге жуық кәсіпорын жұмыс істейді. Дәл қазір Астанада бизнес-форум өтуде. Оған екі тараптың әрқайсысынан 250 бизнесмен қатысып отыр. Форум қорытындысы бойынша 75 коммерциялық шарттан тұратын құжаттар жиынтығын қабылдау жоспарланған, – деді Қазақстан Президенті.
Мемлекет басшысы бұған дейін Ш.Мирзиёевпен Самарқандта өткен кездесуден соң өнеркәсіп, бизнес, энергетика, көлік, сондай-ақ ғарыш және туризм салаларындағы екіжақты байланыс айтарлықтай жандана түскенін айтты.
Сонымен қатар, Нұрсұлтан Назарбаев көлік-транзит саласындағы ынтымақтастықтың жандана түскенін, соның ішінде жүрдек пойызға арналған Астана – Ташкент теміржол қатынасы, жаңа әуе жолы және автобус рейстері іске қосылғанын ерекше атап өтті.
Соңында Мемлекет басшысы «ЭКСПО-2017» халықаралық көрмесіне Өзбекстанның кең ауқымда қатысуы жөнінде шешім қабылдағаны үшін Ш.Мирзиёевке алғыс білдіріп, бұл Өзбекстан Республикасына өзінің зор жетістіктерін бүкіл әлем алдында паш етуіне мүмкіндік беретініне сенім білдірді.
Ш.Мирзиёев мемлекетаралық қарым-қатынастың дамуына негіз болған және өзара сенім мен іскерлік сипатындағы келіссөздер үшін Қазақстан басшылығына алғыс білдірді.
– Бұл сапарды Самарқандта өткен ашық әңгімеміздің жалғасы деп санаймыз. Бүгінгі бизнес-форум өзбек тарапының сауда-экономикалық байланыстарымызды дамытуға деген шын ниетін көрсетеді, – деді Өзбекстан Президенті.
Өзбекстан Республикасының басшысы екі мемлекеттің халқының достығын нығайту ісіндегі Нұрсұлтан Назарбаевтың рөлін атап өтті. Сондай-ақ, Ш.Мирзиёев парламентаралық және өңіраралық байланысты жандандырудың маңыздылығына тоқталды.
Кездесу соңында екі елдің басшылары бұқаралық ақпарат құралдары өкілдері  үшін бірлескен брифинг өткізді.
Қазақстан мен Өзбекстан Президенттерінің кездесу қорытындысы бойынша төмендегідей құжаттарға қол қойылды:
– Қазақстан Республикасы мен Өзбекстан Республикасы арасындағы стратегиялық әріптестікті одан әрі тереңдету және тату көршілікті нығайту туралы бірлескен декларация;
– Қазақстан Республикасының Үкіметі мен Өзбекстан Республикасының Үкіметі арасындағы өңіраралық ынтымақтастық туралы келісім;
– Қазақстан Республикасының Үкіметі мен Өзбекстан Республикасының Үкіметі арасындағы 2017-2019 жылдарға арналған экономикалық ынтымақтастық жөніндегі стратегия;
– Қазақстан Республикасының Үкiметi мен Өзбекстан Республикасының Үкiметi арасындағы Табыс пен мүлiкке қосарланған салық салуды болдырмау туралы келiсiмге өзгерістер мен толықтырулар енгізу туралы хаттама;
– 2006 жылғы 20 наурыздағы Қазақстан Республикасының Үкіметі мен Өзбекстан Республикасының Үкіметі арасындағы халықаралық автомобиль қатынасы туралы келісімге өзгерістер мен толықтырулар енгізу туралы хаттама;
– Қазақстан Республикасы Сыртқы істер министрлігі мен Өзбекстан Республикасы Сыртқы істер министрлігі арасындағы 2017-2018 жылдарға арналған ынтымақтастық жөніндегі бағдарлама;
– Қазақстан Республикасы Қорғаныс министрлігі мен Өзбекстан Республикасы Қорғаныс министрлігі арасындағы әскери ынтымақтастық туралы келісім.




/// 
Жиында «Қазақстан Республикасының Президентіне тікелей бағынатын және есеп беретін кейбір мемлекеттік органдардың, Қазақстан Республикасы Конституциялық Кеңесінің, құқық қорғау органдарының, соттардың, Қарулы Күштердің, басқа да әскерлер мен әскери құралымдардың ведомстволық және оған теңестірілген өзге де наградалары туралы» Қазақстан Республикасы Президентінің 2011 жылғы 30 қыркүйектегі №155 Жарлығының орындалуы, сондай-ақ мемлекеттік органдардың Қазақстан Республикасының қаржы және энергетика министрліктері қызметі саласындағы ведомстволық наградалардың атауларына өзгерістер енгізу жөніндегі ұсыныстары туралы мәселелер қаралды.
Комиссия мүшелері алдында Мәдениет және спорт министрлігінің жауапты хатшысы Қ.Уәлиев, қаржы вице-министрі А.Теңгебаев және энергетика вице-министрі М.Мырзағалиев баяндама жасады.
Талқылау қорытындысы бойынша комиссияның ұсынымдары әзірленіп,  уәкілетті мемлекеттік органдарға тапсырмалар берілді.
Геральдикалық комиссия – мемлекеттік органдардың ведомстволық наградаларының геральдикалық сипаттамасын және осы сала бойынша заңнамаларды жетілдіру жөніндегі ұсыныстарды қарайтын ҚР Президенті жанындағы консультативтік-кеңесші орган.   
///Мемлекет басшысы Ақтау қаласына жұмыс сапармен барып, жазушы, қоғам және мемлекет қайраткері Әбіш Кекілбайдың 80 жылдық мерейтойы аясында орнатылған ескерткішінің ашылу рәсіміне қатысты. Қасым-Жомарт Тоқаев қаламгердің мүсінін салтанатты түрде ашып берді.
Тау тұлғалы талант, ғұлама ойшыл Әбіш Кекілбайұлының ерен еңбегі қандай құрметке де лайық екенін айтқан Қасым-Жомарт Тоқаев, заңғар жазушы, аса көрнекті мемлекет және қоғам қайраткерінің рухына тағзым ету тек Маңғыстау өңірінің ғана емес, бүкіл еліміз үшін маңызды оқиға деп бағалады.
– Біз бүгін рухын ұлықтап отырған Әбіш Кекілбай – адамзаттық болмыстың жоғары деңгейіне көтерілген біртуар тұлға, қазақ халқының ұлы перзенті. Халқымыздың мақтанышына айналған азаматтардың есімін жадымыздан шығармау – баршамыздың парызымыз. Елбасының «Шіркін-ай, осындай қазақтар көбірек болса екен» деп Әбіш ағаға ризашылық білдіруі тегін емес. Зиялы қауым оған айрықша құрмет көрсетіп, «Қазақтың таңдайы» деп атады,– деді Қазақстан Президенті.
Мемлекет басшысы «Қазақстанның Еңбек Ері» атағына ие болған тұңғыш қаламгердің әдебиет әлеміне келгеннен бастап ұлттық сананы сақтау үшін мол үлес қосқанына, ана тілімізді, салт-дәстүрімізді және төл мәдениетімізді дәріптеп, халқына адал қызмет еткеніне тоқталды. Ұлттық болмыс пен ұлттық рух Ә.Кекілбай шығармашылығының діңгегіне айналғанын айтты.
– «Аңыздың ақыры», «Елең-алаң», «Үркер», «Шыңырау» – қайталанбас туындылар. Классик қаламгердің бұл еңбектері әлем әдебиетінің алтын қорына тиесілі. Жазушы қара сөздің құдіреті арқылы елдің намысын оятып, рухын көтерді,– деп баға берді Қасым-Жомарт Тоқаев.
Президент мемлекетіміздің жетістіктері қаламгердің ұлт тағдыры туралы мақалаларында толық көрініс тауып, қоғамның шынайы сипатын танытқан Әбіш Кекілбайұлының көсемсөзі халықтың рухани азығына айналғанын, заңғар жазушының туындыларына тарих пен тәуелсіздіктің арқау болғанын тілге тиек етті.
– Оның білімі, көзқарасы, шын мәнінде, шексіз, бірегей және әмбебап. Әбіш Кекілбай – қазақтың болмыс-бітіміне әлемдік кеңістіктен көз салған кемел ойдың иесі. Ұлы Абай «Өлді деуге бола ма, ойлаңдаршы, Өлмейтұғын артында сөз қалдырған» дейді. Әбіш Кекілбайдың шығармалары ғасырдан ғасырға ұласатын рухани құндылық болып қалатыны сөзсіз,– деді Мемлекет басшысы.
Қасым-Жомарт Тоқаев Әбіш Кекілбайұлының ғұлама жазушы ғана емес, аса көрнекті мемлекет және қоғам қайраткері екенін, Елбасының сенімді серігі ретінде Тәуелсіз Қазақстанның негізін қалауға қосқан үлесі орасан зор деп атап өтті.
Мемлекет басшысы жазушының еліміздегі жоғары лауазымдарда қызмет істеп, халықтың ықыласына бөленгенін, Жоғарғы Кеңес төрағасы, Мемлекеттік хатшы, Сенатор қызметтерін абыроймен атқарғанын айтты.
– Әбіш Кекілбай Тәуелсіздігімізді қорғауға және нығайтуға атсалысқан аса көрнекті қоғам қайраткері болғанына ешқандай күмән жоқ. Өйткені ол қазақтың ой-санасын жаңғыртқан ұлы өзгерістердің басы-қасында жүрді. Көрнекті қайраткер егемен еліміздің тарихи шежіресінде өз қолтаңбасын қалдырды. Оның «Тәуелсіздік – тәтті сөз ғана емес, ұлттық жауапкершілік» деген тұжырымы баршаға ой салады,– деді Мемлекет басшысы.
Қасым-Жомарт Тоқаев Әбіш Кекілбайұлы ел мүддесін бәрінен де биік қойған нағыз патриот, саналы ғұмырын еліне қалтқысыз қызмет етуге арнаған ардақты азамат, барша жұртқа ұлтжандылықтың озық үлгісін көрсеткен тұлға екенін айта келе, қазіргі қазақстандық патриотизм үш тұғырға негізделуі керек деп санайтынын мәлім етті.
– Бірінші, патриотизм төл тарихымыз бен шыққан тегімізді терең ұғынудан басталады. Халқымыздың басынан өткен қилы заманды және ел еңсесін көтерген жетістіктерді жас ұрпақтың білгені өте маңызды. Түп-тамырымыз мыңжылдықтарға ұласады. Мұны мақтаныш сезіммен айту – парыз­­­,– деді Қасым-Жомарт Тоқаев.
Сондай-ақ ол тарихымызға қатысты көптеген деректерді жарыққа шығару қажеттігіне, азаттық үшін күрескен арыстарымыздың есімін ұлықтау арқылы азаматтарымыздың, әсіресе, жастардың бойына отаншылдықты дарыта алатынымызға мән берді.
– Екінші, патриотизм мемлекетімізді және мемлекеттік институттарды құрметтеуден басталады. Мемлекетіміздің қазіргі құндылықтарын бағалау –­ баршамызға ортақ міндет. Береке мен бірлік, тұрақтылық пен тыныштық, татулық пен келісім – біздің басты байлығымыз. Көпшілік, әсіресе, жастар мемлекет болмаса, ұлт болмайтынын ұғынғаны жөн. Бүгінгі буын түрлі қауесеттің жетегіне ермей, ел іргесінің бүтіндігін сақтауға атсалысуы керек,– деді Қазақстан Президенті.
Мемлекет басшысы «Қазақстан патриотизмі» ұғымы бәріміз үшін ұлттық құндылық болуы қажет екеніне, бүкіл идеология Отанды шексіз сүюге бағытталу керектігіне тоқталып, еліміздегі жастар ұйымдарын осы игі бастамаға жұмылуға шақырды.
– Үшінші, біздің мақсатымыз – ең дамыған мемлекеттердің қатарына қосылып, әлемдегі лайықты орнымызды алу. Отансүйгіштік – жай ғана ұран тастау емес. Қазіргі таңда бұл білім алу, ғылымға ұмтылу, инновация мен технологияны игеру арқылы жүзеге асады. Бүгінгі заман – білектінің емес, білімдінің, яғни, ақыл-ой бәсекесінің заманы,– деді Қасым-Жомарт Тоқаев.
Президент жастарымыз Қазақ елін бүкіл дүниежүзіне танытатын жобалар мен бастамаларды жүзеге асыруға талпынуы керек деді. Сонда ғана отаншыл, ұлтжанды ұрпақты жаңа геосаясат, геоэкономика жағдайына бейімдей алатынымызды айтты. Қазақстан патриотизмі осындай үш тұғырға негізделсе, тәуелсіздігіміздің нығайып, еліміздің жарқын болашағына жол ашатынына тоқталды.
Мемлекет басшысы қазақ зиялыларының салмақты сөзі – тәрбиенің тиімді құралы деп ерекше екпін берді.
– Бүгінгі күні зиялы қауымның маңызды міндеті өскелең ұрпақты патриоттық рухта тәрбиелеу деп санаймын,– деді Қасым-Жомарт Тоқаев.
Қазақстан Президенті сөз соңында Әбіш Кекілбайұлының «Ұрпағына ие бола алмаған жұрт ұлттықтан айырылады» деген сөзі әрдайым есімізде тұратынын айтып, жазушының мол мұрасы, өнегелі тағылымы осы мақсатқа қызмет ете беретініне сенім білдірді.








/// 
Е.Тоғжанов Мемлекет басшысына Қазақстан халқы Ассамблеясының «Мәңгілік Ел: бір ел – бір тағдыр» тақырыбымен өтетін алдағы ХХІІ сессиясына дайындық барысы туралы баяндады.
Қазақстан халқы Ассамблеясы Төрағасының орынбасары – Хатшылық меңгерушісі сондай-ақ этносаралық келісімнің қазақстандық үлгісін ілгерілету жөніндегі жұмыстар мен өңірлердегі достық үйлерінің, этномәдени бірлестіктердің қызметі туралы айтты. 


/// 
Салтанатты рәсім барысында Елбасы барша ардагерлер мен ел тұрғындарын Отан қорғаушы күнімен және Ұлы Жеңістің 70 жылдық мерейтойымен құттықтады.
– Бұл – Кеңес Одағының Батыры Иван Панфиловқа ғана арналған ескерткіш емес, фашизмге қарсы күреске қатысқан барлық қазақстандықтарға, ұрыс даласында қаза тапқандарға және аман-есен оралып, елді дамытуға орасан еңбек сіңірген ардагерлерге деген тағзым, – деді Қазақстан Президенті.
Нұрсұлтан Назарбаев генерал-майор Панфиловтың басшылығында болған 316-дивизия Алматы облысында құрылғанын еске салды.
– Осы дивизияның 28 панфиловшы жауынгері Мәскеу түбіндегі ең сұрапыл шайқасқа қатысты. Солардың қатарында Кеңес Одағының Батыры Бауыржан Момышұлы болды. Олар фашистердің танкілермен жасаған шабуылына бірге тойтарыс берді. Сол себепті де генерал Панфиловтың есімі Ұлы Отан Соғысы тарихында қалды. Біздер, қазақстандықтар, оларды өзге батырлармен бірге қастер тұтып, жадымызда сақтаймыз», – деді Мемлекет басшысы.
Қазақстан Президенті бүгін бар сый-құрмет пен тілек соғыс ардагерлеріне арналатынын атап өтті.
– Еліміз қажетті қолдауы мен жәрдемін көрсетуде. Әрқайсыңыз мемлекеттің қамқорлығындасыздар. Мен әрқайсыңызды да Жаңа жылмен құттықтауға тырыстым. Біз ардагерлерді мерекелерде ғана емес, барлық уақытта ардақтайтын боламыз, өйткен сіздер бұған лайықсыздар. Бүгінгі ұрпақтың тұрақты, тәуелсіз әрі тату Қазақстанды құруы – сіздердің ерліктеріңіздің өтеуі. Еліміз қалай өркендеп келе жатқанын көріп отырсыздар, сондықтан бекерге соғысып, қан төкпеген екенбіз деп ойлауларыңызға толық негіз бар. Арамызда аман-сау жүріп, жастарды патриоттық пен Отанға адалдық рухында тәрбиелей беріңіздер! – деді Нұрсұлтан Назарбаев.
***
Кеңес Одағының Батыры, генерал-майор И.Панфиловтың 2,5 метрлік ескерткіші қоладан құйылған. Ескерткіштің орта тұсында гүл қоятын арнаулы тақта бар. Монументтің шығыс жағында аллея бойымен Мәскеуді қорғау кезінде шейіт болған 28 панфиловшы-жауынгердің туған күндері мен қаза тапқан күні жазылған, табиғи граниттен жасалған плиталар қойылған. Сонымен қатар, «Кеңес Одағы Батырының Алтын жұлдызы» медалі бедерленген 28 стелла орналастырылған. 


///
	 

	Кездесуде ынтымақтастықтың салалық қағидаты аясын кеңейту және бірқатар нақты қадамдар жасау, соның ішінде VI Азаматтық форумды өткізуге дайындық мәселесі қаралды.

	Кеңес қорытындысы бойынша мемлекеттік органдарға үкіметтік емес сектормен өзара іс-қимылдың тиімділігін арттыру жөнінде тапсырмалар берілді.
///Мемлекет басшысы Қасым-Жомарт Тоқаевтың атына Арыс қаласында болған қайғылы оқиғаға байланысты Тәжікстан Республикасының Президенті Эмомали Рахмонның көңіл айту жеделхаты келіп түсті.
«Едәуір шығынға және кісі өліміне әкелген Арыс қаласында болған жарылыс туралы ақпаратты күйзеліспен қабылдадым. Өзімнің және тәжік халқының атынан Сізге және қаза болғандардың жақындары мен туыстарына көңіл айтамын. Зардап шеккендердің тезірек сауығып, отбасыларына аман-есен оралуына тілектестік білдіремін»,– делінген жеделхатта.
Тәжікстан Президенті Қазақстан Үкіметінің шұғыл қабылдаған шараларына тоқталып, қазақстандық жасақтардың эвакуация және қайғылы оқиғаның салдарын жою кезіндегі жанкешті жұмыстарын ерекше атап өтті.
///Мемлекет басшысы Қазақстанда тіркелген халықаралық ұйымдар және шетелдік дипломатиялық корпус өкілдерімен кездесу барысында елімізде қазіргі кезде азаматтардың әл-ауқатын арттыруға және экономикалық дамуды қамтамасыз етуге бағытталған ауқымды реформалар іске асырылып жатқанын айтты.
– Биылғы Жолдау бағыттарын жүзеге асыру үшін 4 миллиард доллардан астам қаражат бөлінетін болады. Бюджеттік салада жұмыс істейтін 1,3 миллион қызметкердің жалақысы өседі. Адам капиталын дамытып, құқық қорғау жүйесін жаңғырту үшін нақты шараларды іске асыру көзделген. Былтыр Қазақстан экономикасының өсімі 4 пайызға жетіп, әлемдік орташа көрсеткіштен асып түсті, – деді Елбасы.
Нұрсұлтан Назарбаев тәуелсіздік жылдары елімізге шетелден тартылған тікелей инвестиция көлемі 300 миллиард долларға жеткенін атап өтті.
– Халқымыздың бақуатты өмір сүріп, 2050 жылға қарай озық дамыған 30 елдің қатарына қосылуы – тәуелсіз мемлекетіміздің негізгі мұраты. Еліміздің сыртқы саясаты осы ізгі мақсатты іске асыруға бағытталған, – деді Қазақстан Президенті.
Мемлекет басшысы еліміздің сыртқы саясатының іске асырылу барысына тоқталып, осы саладағы бірқатар жетістіктерді атап көрсетті.
– Жаһандық бастамалардың арқасында мемлекетіміздің халықаралық аренадағы беделі арта түсті. Қазақстанның Біріккен Ұлттар Ұйымы Қауіпсіздік Кеңесінің тұрақты емес мүшесі ретіндегі қызметінің нәтижелері – соның айқын дәлелі. Жыл басында еліміздің Қауіпсіздік Кеңестегі төрағалығы аясында «Жаппай қырып жою қаруын таратпау: сенім шаралары» атты тақырыппен арнайы отырыс өткіздік. Бұл іс-шара барысында БҰҰ Қауіпсіздік Кеңесі Төрағасының бірегей мәлімдемесі жасалды, – деді Елбасы.
Нұрсұлтан Назарбаев Қазақстанның Еуразия экономикалық одағы аясындағы жобаларды және «Бір белдеу, бір жол» бастамасын іске асыруға атсалысуының нәтижелері жөнінде айтты. Сондай-ақ, еліміздің инфрақұрылымдық даму және көлік-транзит әлеуетінің тиімділігін арттыру мәселелеріне назар аударылды. 
– Астанада Орталық Азия мемлекеттері басшыларының бірінші консультативтік кездесуі өткеннен кейін өңіраралық ынтымақтастық едәуір жанданды. Аймақтағы елдердің барлық көшбасшылары қысқа мерзім ішінде өзара сапар алмасып, кездесулер өткізді. Қазіргі таңда мемлекеттеріміз арасындағы екі жақты сауда ісіне қатысты кедергілер жойылуда, – деді Қазақстан Президенті.
Мемлекет басшысы Орталық Азия елдері арасындағы қарым-қатынастардың дамуы бүкіл әлем қоғамдастығы үшін тиімді әрі ерекше маңызды екенін атап өтті.
Сонымен бірге, Елбасы Ақтау қаласында өткен Каспий маңы елдері саммитінің нәтижелеріне тоқталып, «Астана» халықаралық қаржы орталығы жұмысының перспективалары жөнінде айтты.
– Қазақстан әлемнің 184 мемлекетімен дипломатиялық байланыс орнатып, 57 елшілігі мен тұрақты өкілдіктерін ашты. Елімізде шет елдердің 98 елшілігі мен халықаралық ұйымдардың өкілдіктері бар. Біз сыртқы саясатта бейбіт әрі көп векторлы бағытты ұстануды жалғастыра береміз, – деді Нұрсұлтан Назарбаев.
Мемлекет басшысы Қазақстанның Ресей Федерациясымен, Қытай Халық Республикасымен, Америка Құрама Штаттарымен, Орталық Азия және Еуропа Одағы елдерімен қарым-қатынастарының дамуына оң баға берді.
Қазақстан Президенті еліміздің Түркиямен, ТМД және Ұжымдық қауіпсіздік шарты ұйымының елдерімен, араб және мұсылман әлемі, Латын Америкасы және Африка мемлекеттерімен екі жақты байланыстарды нығайту үдерістеріне ерекше тоқталды.
Елбасы дипломатиялық корпус өкілдеріне арналған сөзінде халықаралық қатынастардағы шиеленістердің шегіне жетуіне байланысты алаңдаушылық білдіретінін айтты.
– Қазіргі әлем «Қырғи-қабақ соғыс» заманына қарағанда көп жақтылығымен ерекшеленеді. Сонымен қатар, жаңа ережелер әлі де анықталған жоқ, соның салдарынан қатерлер мен дағдарыстар көбіне айқын болмай отыр. Осындай жағдайда біз әлемдік ауқымдағы қақтығыстардың ушығуына түрткі болатын жаһандық бәсекенің күшейгенін көріп отырмыз, – деді Нұрсұлтан Назарбаев.
Мемлекет басшысы күн тәртібіндегі жаһандық және өңірлік мәселелерге де назар аударды.
– Басты державалар арасындағы қарым-қатынастардың текетірестік сипаты бірте-бірте шиеленісті тарқатуға бағытталған XX ғасырдағы тиімді тетіктердің күйреуіне әкеле жатыр. Бұл Шығыс-Батыс бағыты бойынша қаруланудың белең алуына әкеп соқтыратын әскери әлеуеттің шектен тыс артуына себеп болады, – деді Қазақстан Президенті.
Елбасы ядролық державалардың жауапкершілік танытып, қару-жарақтарды таратпау және қарусыздану қағидаттары мен идеяларына адалдығын көрсетуге тиіс екенін айтты.
– Диалог пен сенімді қалпына келтіру кең ауқымды ядролық дағдарысқа итермелейтін түрлі жағдайлардың туындау қатерін өршітпеудің берік кепілі болмақ. Мен көптеген жылдар бойы әлемдік қоғамдастық алдында бүкіл адамзат үшін ең негізгі мәселе ретінде ядролық қару-жарақты таратпау режімін күшейту мәселесін көтеріп келемін. Бұған Қазақстанның жаһандық антиядролық қозғалысқа зор үлес қосқан мемлекет ретінде моральдық тұрғыдан толық құқы бар, – деді Нұрсұлтан Назарбаев.
Мемлекет басшысы қару-жарақты таратпаудың және қарусыздану режімдерін нығайтудың жаһандық үдерісіне барлық мемлекеттердің парламенттері мен қарапайым азаматтары белсенді атсалысуы керек екенін атап өтті.
Қазақстан Президенті жер бетінде бейбітшілік пен тыныштық орнатуға бағытталған Жаһандық антиядролық қозғалыс құру халықаралық қоғамдастықтың басты мақсаттарының бірі болуға тиіс екенін айтты.
– Жер шарының түкпір-түкпіріндегі қақтығыс ошақтарын реттеу үшін бірлескен әрі кешенді шаралар қабылдау қажет. Осыған орай Минск процесінің негізгі жақтаушыларының бірі ретінде Қазақстан Украина дағдарысына байланысты күрделі жағдайдан шығу үшін Норманд форматындағы келіссөздердің жанданғанын қолдаған болар еді, – деді Елбасы.
Нұрсұлтан Назарбаев Женева және Астана форматтары аясында Сириядағы қақтығыстарды шешу жөніндегі жұмыстарды жалғастырудың маңыздылығына тоқталды.
Сонымен қатар, Мемлекет басшысы Біріккен Ұлттар Ұйымының жанынан Сирия ісі жөніндегі конституциялық комитет құру туралы бастамаға қолдау білдірді.
– Қазақстан мен бүкіл Орталық Азия өңірі үшін Ауғанстандағы ахуалды тұрақтандырудың маңызы зор. Біз бұл елдің әлеуметтік-экономикалық тұрғыдан қалыпқа келуіне елеулі үлес қосып отырмыз. Ауғанстан қоғамында ішкі диалог орнату жөніндегі жұмыстардың барлық форматына қолдау білдіреміз, – деді Қазақстан Президенті.
Елбасы жан-жақты диалогтың дамуы жауапкершілік пен ұжымдық іс-әрекет қағидатына сәйкес жүргізілуге тиіс екенін айтты.
– Біз АҚШ, Ресей, Қытай және Еуропа Одағы арасындағы байланыстарды қалпына келтіру арқылы ғана жер бетіндегі бейбітшілікті қамтамасыз етіп, санкциялар мен сауда текетірестерінің проблемаларын шеше аламыз. Бұл аса маңызды қадам әлемдік жаңа тәртіпті қалыптастырып, елдер мен халықтардың одан әрі бейбіт өмір сүруі үшін қызмет етуі керек. Сіздер өкілдік етіп отырған дипломатиялық корпус барлық мемлекеттер мен халықтардың игілігі үшін ынтымақтастық пен сенімнің жаңа жолдарын ашуға септігін тигізуге тиіс деп ойлаймын, – деді Нұрсұлтан Назарбаев.
Соңында Мемлекет басшысы бүгінгі кездесу дәстүрге орай жыл соңына қарай өтіп отырғанын айтып, дипломатиялық қызметкерлер мен халықаралық ұйымдардың өкілдерін келе жатқан Рождество және Жаңа жыл мерекелерімен құттықтады.






///Қасым-Жомарт Тоқаевқа биылғы 9 ай ішіндегі Атырау облысының әлеуметтік-экономикалық дамуы жөнінде есеп берілді.
Президентке Жұмыспен қамтудың жол картасы аясында жаңа жұмыс орындарын ашу, өнеркәсіптің дамуын қамтамасыз ету және инвестиция тарту мәселелері туралы баяндалды.
Кездесу соңында Мемлекет басшысы облыс әкімі Махамбет Досмұхамбетовке халықтың әл-ауқатын арттыру, экологиялық мәселелерді шешу жөнінде бірқатар тапсырма берді. Сонымен қатар Қасым-Жомарт Тоқаев өңірдегі эпидемиологиялық ахуалды қатаң бақылауда ұстауды тапсырды.
 

/// 
Құрметті қазақстандықтар!
Сіздерді Отан қорғаушы күнімен шын жүректен құттықтаймын!
Біз бұл күні Қарулы Күштеріміздің ардагерлеріне және еліміздің егемендігі мен ұлттық мүддесін қорғап тұрған, антына адал әскери қызметшілерге құрмет көрсетеміз.
Қазақстан жер жүзіне қашанда бейбітшілікті жақтайтын және жауапкершілігі жоғары мемлекет ретінде танымал. Сондай-ақ, экономикалық, гуманитарлық мүмкіндіктері ғана емес, әскери әлеуеті де мықты елге айналдық. 
Тұңғыш Президент, Елбасы Нұрсұлтан Әбішұлы Назарбаевтың орасан еңбегінің арқасында заманауи қару-жарақпен және жаңа техникамен жабдықталған қуатты армия жасақталды. Қарулы Күштеріміздің барлық құрылымында қызмет ететін сарбаздар мен сардарлардың жауынгерлік рухы, отаншылдығы, әскери дайындығы және кәсіби машығы еліміздің қорғаныс қабілетінің жоғары болуын қамтамасыз етеді. 
Мемлекет туған жері үшін аянбай еңбек етіп, әскери қызметке бүкіл ғұмырын арнаған отансүйгіш перзенттерін жан-жақты қолдауға айрықша мән береді. Біздің міндетіміз – жаңа геосаяси ахуалға сай еліміздің қорғаныс қабілетін одан әрі нығайта түсу. 
Армия – мемлекеттігіміздің мызғымас тірегі, Тәуелсіздігіміздің кепілі. Қазақстан Республикасының әскери қызметшілеріне халқымыздың қауіпсіздігі мен бейбіт өмірі жолындағы мінсіз қызметі үшін ризашылығымды білдіремін.
///Кездесу барысында халықаралық күн тәртібіндегі өзекті мәселелер, Қазақстан мен Франция арасындағы екіжақты ынтымақтастықтың даму перспективалары, соның ішінде Франция Президенті Эммануэль Макронның алдағы уақытта Қазақстанға жоспарланған ресми сапарының барысы талқыланды.
Француз саясаткері Қазақстан Президентіне кездесуге мүмкіндік жасағаны үшін алғыс айтып, елімізде жүргізіліп жатқан реформаларға жоғары баға берді.
 

/// 
Мемлекет басшысы Қазақстан халқының және жеке өзінің атынан құттықтады.
«Бұл жеңіс Ұлыбритания халқының Сіздің саясатыңызға білдірген айқын қолдауының көрсеткіші екені анық. Сіздің Премьер-министр лауазымындағы қызметіңіз еліңіздің өркендеуіне және Қазақстан мен Ұлыбритания арасындағы стратегиялық әріптестіктің одан әрі дамуына септігін тигізетініне сенімдімін», – делінген жеделхатта.
Нұрсұлтан Назарбаев Д.Кэмеронға зор денсаулық пен қажымас қайрат, жауапты қызметіне табыс, ал достас Ұлыбритания халқына береке-бірлік пен бақуаттылық тіледі. 
///
	 

	Кездесуде «Лукойл» компаниясының Қазақстандағы мұнай-газ саласын дамытуға қатысуы, сондай-ақ түрлі инвестициялық жобаларды жүзеге асыруы мәселелері талқыланды.
	
	Сонымен қатар «Лукойл» компаниясының Каспий теңізі қайраңында іске асырып жатқан жаңа жобалары туралы әңгіме болды.

///Мемлекет басшысы кондитерлік фабрикадағы бисквит цехы өндірісінің жұмысымен танысты.
Сондай-ақ, кәсіпорынның басымдығы бар жобалары мен дайын өнім үлгілері Елбасы назарына ұсынылды.
Бұған қоса, Қазақстан Президенті тамақ өнеркәсібі мен өңдеу өнеркәсібі өнімдері көрмесінің  экспозициясын аралап көрді. Сонымен қатар, Мемлекет басшысы өңірдегі ірі кәсіпорындар шығаратын электромобиль үлгілерімен танысты. Олар «Астана ЭКСПО-2017» халықаралық мамандандырылған көрмесі кезінде көпшілік назарына ұсынылатын болады.
***
Қазіргі таңда кәсіпорында 1,5 мыңдай адам еңбек етеді. Кәсіпорын өз тауарын Ресей, Өзбекстан, Әзербайжан, Қырғызстан, Германия, Қытай және т.б. бірқатар елдерге экспорттайды.  





///Кеңістік – барлық нәрсенің, ал уақыт – бүкіл оқиғаның өлшемі. Уақыт пен кеңістіктің көкжиегі тоғысқан кезде ұлт тарихы басталады. Бұл – жай ғана әдемі афоризм емес.
Шын мәнінде, немістердің, италиялықтардың немесе үнді халықтарының жылнамасына көз жүгіртсек, олардың мыңдаған жылды қамтитын төл тарихындағы ұлы жетістіктерінің дені осы елдер қазір мекен етіп жатқан аумақтарға қатыстылығы жөнінде сұрақ туындайтыны орынды.  Әрине, ежелгі Рим деген қазіргі Италия емес, бірақ италиялықтар өздерінің тарихи тамырымен мақтана алады. Бұл – орынды мақтаныш. Сол сияқты, ежелгі готтар мен бүгінгі немістер де бір халық емес, бірақ олар да Германияның мол тарихи мұрасының бір бөлшегі. Полиэтникалық бай мәдениеті бар ежелгі Үндістан мен бүгінгі үнді халқын тарих толқынында үздіксіз дамып  келе жатқан бірегей өркениет ретінде қарастыруға болады.
Бұл – тарихқа деген дұрыс ұстаным. Сол арқылы түп-тамырымызды білуге, ұлттық тарихымызға терең үңіліп, оның күрмеулі түйінін шешуге мүмкіндік туады.
Қазақстан тарихы да жеке жұрнақтарымен емес, тұтастай қалпында қазіргі заманауи ғылым тұрғысынан қарағанда түсінікті болуға тиіс. Оған қажетті дәйектеріміз де жеткілікті.
Біріншіден, қосқан үлестері кейінірек сөз болатын протомемлекеттік бірлестіктердің дені қазіргі Қазақстан аумағында құрылып, қазақ ұлты этногенезінің негізгі элементтерін құрап отыр.
Екіншіден, біз айтқалы отырған зор мәдени жетістіктер шоғыры даламызға сырттан келген жоқ, керісінше, көпшілігі осы кең-байтақ өлкеде пайда болып, содан кейін Батыс пен Шығысқа, Күнгей мен Теріскейге таралды.
Үшіншіден, кейінгі жылдары табылған тарихи жәдігерлер біздің бабаларымыздың өз заманындағы ең озық, ең үздік технологиялық жаңалықтарға тікелей қатысы бар екенін айғақтайды. Бұл жәдігерлер Ұлы даланың жаһандық тарихтағы орнына тың көзқараспен қарауға мүмкіндік береді.
Тіпті, қазақтың кейбір ру-тайпаларының атаулары «қазақ» этнонимінен талай ғасыр бұрын белгілі болған. Осының өзі біздің ұлттық тарихымыздың көкжиегі бұған дейін айтылып жүрген кезеңнен тым әріде жатқанын айғақтайды. Еуропацентристік көзқарас сақтар мен ғұндар және басқа да бүгінгі түркі халықтарының арғы бабалары саналатын этностық топтар біздің ұлтымыздың тарихи этногенезінің ажырамас бөлшегі болғаны туралы бұлтартпас фактілерді көруге мүмкіндік берген жоқ.
Сонымен бірге ұзақ уақыттан бері біздің жерімізде өмір сүріп келе жатқан көптеген этностарға ортақ Қазақстан тарихы туралы сөз болып отырғанын атап өткеніміз жөн. Бұл – түрлі этностардың көптеген көрнекті тұлғалары өз үлестерін қосқан бүкіл халқымызға ортақ тарих.
Бүгінде төл тарихымызға оң көзқарас керек. Бірақ қандай да бір тарихи оқиғаны таңдамалы және конъюнктуралық тұрғыдан ғана сипаттаумен шектелуге болмайды. Ақ пен қара – бір-бірінен ажырамайтын ұғымдар. Бұлар өзара бірлескенде жеке адамдардың да, тұтас халықтардың да өміріне қайталанбас реңк береді. Біздің тарихымызда қасіретті сәттер мен қайғылы оқиғалар, сұрапыл соғыстар мен қақтығыстар, әлеуметтік тұрғыдан қауіпті сынақтар мен саяси қуғын-сүргіндер аз болмады. Мұны ұмытуға хақымыз жоқ. Көпқырлы әрі ауқымды тарихымызды дұрыс түсініп, қабылдай білуіміз керек.
Біз басқа халықтардың рөлін төмендетіп, өзіміздің ұлылығымызды көрсетейін деп отырғанымыз жоқ. Ең бастысы, біз нақты ғылыми деректерге сүйене отырып, жаһандық тарихтағы өз рөлімізді байыппен әрі дұрыс пайымдауға тиіспіз.
Сонымен, Ұлы даланың жеті қырына тоқталайық.
 
І. ҰЛТ ТАРИХЫНДАҒЫ КЕҢІСТІК ПЕН УАҚЫТ
Біздің жеріміз материалдық мәдениеттің көптеген дүниелерінің пайда болған орны, бастау бұлағы десек, асыра айтқандық емес. Қазіргі қоғам өмірінің ажырамас бөлшегіне айналған көптеген бұйымдар кезінде біздің өлкемізде ойлап табылған. Ұлы даланы мекен еткен ежелгі адамдар талай техникалық жаңалықтар ойлап тауып, бұрын-соңды қолданылмаған жаңа құралдар жасаған. Бұларды адамзат баласы жер жүзінің әр түкпірінде әлі күнге дейін пайдаланып келеді. Көне жылнамалар бүгінгі қазақтардың арғы бабалары ұлан-ғайыр Еуразия құрлығындағы саяси және экономикалық тарихтың беталысын талай рет түбегейлі өзгерткені туралы сыр шертеді.
 
1. Атқа міну мәдениеті
Атқа міну мәдениеті мен жылқы шаруашылығы жер жүзіне Ұлы даладан тарағаны тарихтан белгілі.
Еліміздің солтүстік өңіріндегі энеолит дәуіріне тиесілі «Ботай» қонысында жүргізілген қазба жұмыстары жылқының  тұңғыш рет қазіргі Қазақстан аумағында қолға үйретілгенін дәлелдеді.
Жылқыны қолға үйрету арқылы біздің бабаларымыз өз дәуірінде адам айтқысыз үстемдікке ие болды. Ал жаһандық ауқымда алсақ, шаруашылық пен әскери саладағы теңдессіз революцияға жол ашты.
Жылқының қолға үйретілуі атқа міну мәдениетінің де негізін қалады. Бес қаруын асынған салт атты сарбаз айбарлы көшпенділер империялары тарих сахнасына шыққан дәуірдің символына айналды.
Ту ұстаған салт атты жауынгердің бейнесі – батырлар заманының ең танымал эмблемасы, сонымен қатар, атты әскердің пайда болуына байланысты қалыптасқан көшпенділер әлемі «мәдени кодының» айрықша элементі.
Автокөлік қозғалтқыштарының қуаты әлі күнге дейін аттың күшімен өлшенеді. Бұл дәстүр – жер жүзінде салт аттылар үстемдік құрған ұлы дәуірге деген құрметтің белгісі.
Біз әлемнің барлық түкпіріне ежелгі қазақ жерінен тараған осынау ұлы технологиялық революцияның жемісін адамзат баласы ХІХ ғасырға дейін пайдаланып келгенін ұмытпауға тиіспіз.
Қазіргі киім үлгісінің базалық компоненттері Дала өркениетінің ерте кезеңінен тамыр тартады. Атқа міну мәдениеті салт атты жауынгердің ықшам киім үлгісін дүниеге әкелді. Ат үстінде жүргенде ыңғайлы болуы үшін бабаларымыз алғаш рет киімді үстіңгі және астыңғы деп екіге бөлді. Осылайша кәдімгі шалбардың алғашқы нұсқасы пайда болды.
Бұл салт атты адамдардың ат құлағында ойнауына, ұрыс кезінде еркін қимылдауына мүмкіндік берді. Дала тұрғындары теріден, киізден, кендір мен жүннен, кенептен шалбар тікті. Содан бері мыңдаған жыл өтсе де, киімнің осы түрі өзгере қоймады. Қазба жұмыстары кезінде табылған көне шалбарлардың қазіргі шалбардан еш айырмасы жоқ.
Сонымен қатар бүгінгі етіктердің барлық түрі көшпенділер атқа мінгенде киген жұмсақ өкшелі саптама етіктің «мұрагерлері» екені белгілі.
Ат үстінде жүрген көшпенділер тақымына басқан сәйгүлігіне неғұрлым еркін мініп жүруі үшін биік ер-тұрман мен үзеңгіні ойлап тапты. Бұл жаңалық салт атты адамның ат үстінде қаққан қазықтай мығым отыруына, сонымен бірге шауып бара жатып, қолындағы қаруын еш қиындықсыз және неғұрлым тиімді қолдануына мүмкіндік берді.
Бабаларымыз шапқан аттың үстінен садақ тартуды барынша жетілдірді. Соған байланысты қарудың құрылымы да өзгеріп, күрделі, ыңғайлы әрі қуатты бола түсті. Масағына қауырсын тағылып, металмен ұшталған жебе берен сауытты тесіп өтетін көбебұзарға айналды.
Қазақстан аумағында өмір сүрген түркі тайпалары ойлап тапқан тағы бір технологиялық жаңалық – қылыш. Оның оқтай түзу немесе иілген жүзі – ерекше белгісі. Бұл қару ең маңызды әрі кең таралған соғыс құралына айналды.
Сарбаз бен оның мінген атын қорғауға арналған сауытты да алғаш рет біздің бабаларымыз жасаған. Еуразия көшпенділерінің айрықша маңызды әскери жаңалығына баланған мұздай темір құрсанған атты әскер осылайша пайда болды. Отты қару пайда болып, жаппай қолданысқа енгенге дейін атты әскердің дамуы біздің дәуірімізге дейінгі І мыңжылдық пен біздің дәуіріміздің І ғасыры арасында көшпенділердің ұзақ уақыт бойы бұрын-соңды болмаған жауынгерлік үстемдік орнатуын қамтамасыз еткен жасақтың ерекше түрі – айбарлы атты әскердің қалыптасуына ықпал етті.  
 
2. Ұлы даладағы ежелгі металлургия
Металл өндірудің амал-тәсілдерін табу тарихтың жаңа кезеңіне жол ашып, адамзат дамуының барысын түбегейлі өзгертті. Сан алуан металл кендеріне бай қазақ жері – металлургия пайда болған алғашқы орталықтардың бірі. Ежелгі заманда-ақ Қазақстанның Орталық, Солтүстік және Шығыс аймақтарында тау-кен өндірісінің ошақтары пайда болып, қола, мыс, мырыш, темір, күміс пен алтын қорытпалары алына бастады.
Ата-бабаларымыз жаңа, неғұрлым берік металдар өндіру ісін дамытып, олардың жедел технологиялық ілгерілеуіне жол ашты. Қазба жұмыстары барысында табылған металл қорытатын пештер мен қолдан жасалған әшекей бұйымдары, ежелгі дәуірдің тұрмыстық заттары мен қару-жарақтары бұл туралы тереңнен сыр шертеді. Осының бәрі ежелгі замандарда біздің жеріміздегі дала өркениеті технологиялық тұрғыдан қаншалықты қарқынды дамығанын көрсетеді.
 
3. Аң стилі
Біздің ата-бабаларымыз қоршаған ортамен етене өмір сүріп, өздерін табиғаттың ажырамас бөлшегі санаған. Бұл басты тұрмыс қағидаты Ұлы даланы мекендеген халықтардың дүниетанымы мен құндылықтарын қалыптастырды. Өз жазуы мен мифологиясы бар Қазақстанның ежелгі тұрғындарының озық мәдениеті болды.
Олардың мұрасының жарқын көрінісі, көркем болмысы мен рухани байлығының айшықты белгісі – «аң стилі» өнері. Жануарлар бейнесін тұрмыста пайдалану адам мен табиғаттың өзара байланысының символына баланып, көшпенділердің рухани бағдарын айқындап отырған.
Олар жыртқыштардың, негізінен мысық тұқымдас аңдардың суретін көбірек қолданған. Егемен Қазақстанның символдарының бірі – жергілікті жануарлар әлемінде сирек кездесетін тұрпаты текті қар барысы екені кездейсоқ емес.
Бұл ретте, аң стилі бабаларымыздың айрықша жоғары өндірістік тәжірибесі болғанын көрсетеді. Олар оюлап кескіндеуді, металмен жұмыс істеудің техникасын, соның ішінде, мыс пен қоладан балқымалар жасаудың және құймалар құюдың, жайма алтын дайындаудың күрделі әдістерін жақсы меңгерген.
Жалпы, «аң стилі» феномені әлемдік өнердегі биік белестердің бірі саналады.
 
4. Алтын адам
Біздің түп-тамырымызға жаңаша көзқараспен қарауға жол ашып, әлемдік ғылым үшін сенсация саналған жаңалық – 1969 жылы Қазақстанның Есік қорғанынан табылған, өнертанушы ғалымдар арасында «қазақстандық Тутанхамон» деген атқа ие болған «Алтын адам».
Бұл жауынгер талай тылсым құпияның бетін ашты. Біздің бабаларымыз әлі күнге дейін өзінің асқан көркемдігімен тамсандыратын аса жоғары деңгейдегі көркем дүниелер жасаған. Жауынгердің алтынмен апталған киімдері ежелгі шеберлердің алтын өңдеу техникасын жақсы меңгергенін аңғартады. Сонымен бірге бұл жаңалық Дала өркениетінің зор қуаты мен эстетикасын әйгілейтін бай мифологияны паш етті.
Дала халқы өз көсемдерін осылайша ұлықтап, оның мәртебесін күн секілді құдірет деңгейіне көтеріп асқақтатқан. Қорымдағы сән-салтанатты жасау-жабдықтар ежелгі бабаларымыздың зияткерлік дәстүрлерінен де мол хабар береді. Жауынгердің жанынан табылған күміс кеселердің бірінде ойып жазылған таңбалар бар. Бұл – Орталық Азия аумағынан бұрын-соңды табылған жазу атаулының ішіндегі ең көнесі.
 
5. Түркі әлемінің бесігі
Қазақтардың және Еуразияның басқа да халықтарының тарихында Алтайдың алар орны ерекше. Осынау асқар таулар ғасырлар бойы Қазақстан жерінің тәжі ғана емес, күллі түркі әлемінің бесігі саналды. Дәл осы өңірде біздің дәуіріміздің І мыңжылдығының орта шенінде Түркі дүниесі пайда болып, Ұлы дала төсінде жаңа кезең басталды.
Тарих пен география түркі мемлекеттері мен ұлы көшпенділер империялары сабақтастығының айрықша моделін қалыптастырды. Бұл мемлекеттер ұзақ уақыт бойы бірін-бірі алмастырып, орта ғасырдағы Қазақстанның экономикалық, саяси және мәдени өмірінде өзінің өшпес ізін қалдырды.
Орасан зор кеңістікті игере білген түркілер ұлан-ғайыр далада көшпелі және отырықшы өркениеттің өзіндік өрнегін қалыптастырып, өнер мен ғылымның және әлемдік сауданың орталығына айналған ортағасырлық қалалардың гүлденуіне жол ашты. Мәселен, орта ғасырдағы Отырар қаласы әлемдік өркениеттің ұлы ойшылдарының бірі – Әбу Насыр Әл-Фарабиді дүниеге әкелсе, түркі халықтарының рухани көшбасшыларының бірі Қожа Ахмет Ясауи Түркістан қаласында өмір сүріп, ілім таратқан.
 
6. Ұлы Жібек жолы
Еліміздің географиялық тұрғыдан ұтымды, яғни Еуразия құрлығының кіндігінде орналасуы ежелден әртүрлі мемлекеттер мен өркениеттер арасында транзиттік «дәліздердің» пайда болуына септігін тигізді. Біздің дәуірімізден бастап бұл құрлық жолдары Үлкен Еуразияның Шығысы мен Батысы, Солтүстігі мен Оңтүстігі арасындағы сауда және мәдениет саласындағы байланыстардың трансконтинентальды желісіне – Ұлы Жібек жолы жүйесіне айналды.
Бұл жол халықтар арасындағы жаһандық өзара тауар айналымы мен зияткерлік ынтымақтастықтың қалыптасып, дамуы үшін орнықты платформа болды.
Керуен жолдарын мінсіз ұйымдастырып, қауіпсіздігін қамтамасыз еткен Ұлы дала халқы ежелгі және орта ғасырлардағы аса маңызды сауда қатынасының басты дәнекері саналды. Дала белдеуі Қытай, Үнді, Парсы, Жерорта теңізі, Таяу Шығыс және славян өркениеттерін байланыстырды.
Алғаш пайда болған сәттен бастап, Ұлы Жібек жолы картасы, негізінен, Түрік империяларының аумағын қамтыды. Орталық Еуразияда түркілер үстемдік құрған кезеңде Ұлы Жібек жолы гүлдену шегіне жетіп, халықаралық ауқымда экономиканы өркендетуге және мәдениетті дамытуға септігін тигізді.
 
7. Қазақстан – алма мен қызғалдақтың отаны
Асқақ Алатаудың баурайы алма мен қызғалдақтың «тарихи отаны» екені ғылыми тұрғыдан дәлелденген. Қарапайым, бірақ бүкіл әлем үшін өзіндік мән-маңызы зор бұл өсімдіктер осы жерде бүр жарып, жер жүзіне таралған. Қазақстан қазір де әлемдегі алма атаулының арғы атасы – Сиверс алмасының отаны саналады. Дәл осы тұқым ең көп таралған жемісті әлемге тарту етті. Бәріміз білетін алма – біздегі алманың генетикалық бір түрі. Ол Қазақстан аумағындағы Іле Алатауы баурайынан Ұлы Жібек жолының көне бағыты арқылы алғашқыда Жерорта  теңізіне, кейіннен бүкіл әлемге таралған. Осы танымал жемістің терең тарихының символы ретінде еліміздің оңтүстігіндегі ең әсем қалалардың бірі Алматы деп аталды.
Қазақстан аумағындағы Шу, Іле тауларының етегінен әлі күнге дейін жергілікті өсімдіктер әлемінің жауһары саналатын Регель қызғалдақтарын бастапқы күйінде кездестіруге болады. Бұл әсем өсімдіктер біздің жерімізде Тянь-Шань тауларының етегі мен шөлейт даланың түйісер тұсында пайда болған. Қазақ топырағындағы осынау қарапайым, сондай-ақ ерекше гүлдер өз әдемілігімен көптеген халықтың жүрегін жаулап, біртіндеп бүкіл әлемге тарады.
Бүгінде жер жүзінде қызғалдақтың 3 мыңнан астам түрі бар, олардың басым көпшілігі – біздің дала қызғалдағының «ұрпағы». Қазір Қазақстанда қызғалдақтың 35 түрі өседі.
***
ІІ. ТАРИХИ САНАНЫ ЖАҢҒЫРТУ
Көтерілген мәселелер жан-жақты  ой елегінен өткізіп, терең зерделеуді талап етеді. Сондай-ақ біздің дүниетанымымыздың, халқымыздың өткені мен бүгінінің және болашағының іргелі негіздеріне тікелей қатысты.
Бұл жұмысты бірнеше ірі жобалар арқылы бастауға болады деп ойлаймын.  
 
1. Архив – 2025
Тәуелсіздік жылдарында халқымыздың өткенін зерттеуге қатысты ауқымды жұмыстар атқарылды. Еліміздің тарихи жылнамасындағы ақтаңдақтарды қайта қалпына келтіруге жол ашқан «Мәдени мұра» бағдарламасы табысты іске асырылды. Бірақ, бабаларымыздың өмірі мен олардың ғажап өркениеті жөніндегі көптеген деректі құжаттар, әлі де болса, ғылыми айналымға түскен жоқ. Олар әлемнің бүкіл архивтерінде өз іздеушісі мен зерттеушісін күтіп жатыр.
Сондықтан ежелгі дәуірден қазіргі заманға дейінгі кезеңді қамтитын барлық отандық және шетелдік мұрағаттар дүниесіне елеулі іргелі зерттеулер жүргізу үшін «Архив – 2025» жеті жылдық бағдарламасын жасауымыз қажет деп санаймын. 
Бұл жобаны жүзеге асыру барысында тарихшылардан, деректанушылар мен мәдениеттанушылардан құрылған арнайы топтардың отандық және шетелдік ірі архивтермен өзара жүйелі әрі ұзақ мерзімді ықпалдастықта болып, іздеу-зерттеу жұмыстарын жүргізуіне баса мән беру керек.
Қай жағынан болсын, бұл маңызды жұмыс мемлекет есебінен атқарылатын «академиялық туризмге» айналмауға тиіс. Архив деректерін тек жинақтап қана қоймай, барлық мүдделі зерттеушілер мен қалың жұртшылыққа қолжетімді болуы үшін оларды белсенді түрде цифрлық форматқа көшіру қажет.
Өз тарихына деген мақтаныш сезімін ұялатып, отаншылдық тәрбие беру мектеп қабырғасынан басталуға тиіс. Сондықтан мектептер мен барлық өңірлердегі өлкетану музейлерінің жанынан тарихи-археологиялық қозғалыстар құру маңызды. Ұлт тарихын санаға сіңіру барша қазақстандықтардың бойында өз бастауларына деген ортақтық сезімін қалыптастырады.
 
2. Ұлы даланың ұлы есімдері
Көпшіліктің санасында тарихи үдерістер, негізінен, тұлғаландыру сипатына ие болатыны белгілі. Көптеген халықтар өз елінің ерекше елшісі сынды ұлы бабаларының есімдерін мақтан тұтады.
Мысалы, өткен дәуірлердегі Тутанхамон, Конфуций, Ескендір Зұлқарнайын, Шекспир, Гете, Пушкин және Джордж Вашингтон сияқты дүние жүзіне белгілі тұлғалар бүгінде «өз мемлекеттерінің» баға жетпес символдық капиталы саналады әрі сол елдердің халықаралық аренада тиімді ілгерілеуіне септігін тигізіп отыр.  
Ұлы дала Әл-Фараби мен Ясауи, Күлтегін мен Бейбарыс, Әз-Тәуке мен Абылай, Кенесары мен Абай және басқа да көптеген ұлы тұлғалар шоғырын дүниеге әкелді.
Сондықтан біз біріншіден, атақты тарихи тұлғаларымыз бен олардың жетістіктерінің құрметіне ашық аспан астында ескерткіш-мүсіндер қойылатын «Ұлы даланың ұлы есімдері» атты оқу-ағарту энциклопедиялық саябағын ашуымыз керек.
Екіншіден, мақсатты мемлекеттік тапсырыс ұйымдастыру арқылы қазіргі әдебиеттегі, музыка мен театр саласындағы және бейнелеу өнеріндегі ұлы ойшылдар, ақындар және ел билеген тұлғалар бейнесінің маңызды галереясын жасауды қолға алу қажет.
Сондай-ақ бұл жерде классикалық қалыптан тыс, баламалы жастар өнерінің креативті әлеуетін де пайдаланудың мәні зор. Осыған орай, бұл іске тек отандық қана емес, сонымен бірге, шетелдік шеберлер мен шығармашылық ұжымдарды да тартқан жөн.
Үшіншіден, еліміздің тарихи кезеңдерін кеңінен қамти отырып, «Ұлы Дала тұлғалары» атты ғылыми-көпшілік серияларды шығарып, тарату жұмыстарын жүйелендіру және жандандыру қажет.
Бұл бағытта қазақстандық ғалымдармен қатар шетелдік мамандар да тартылатын халықаралық көпбейінді ұжым құруға болады. Нәтижесінде, біздің қаһармандарымыздың өмірі мен қызметі жөнінде тек еліміздегілер ғана емес, сондай-ақ шет елдегілер де білетін болады.
 
3. Түркі әлемінің генезисі
Қазақстан – күллі түркі халықтарының қасиетті «Қара шаңырағы». Бүгінгі қазақтың сайын даласынан әлемнің әр түкпіріне тараған түркі тектес тайпалар мен халықтар басқа елдер мен өңірлердің тарихи үдерістеріне елеулі үлес қосты.
Осыған байланысты, «Түркі өркениеті: түп тамырынан қазіргі заманға дейін» атты жобаны қолға алу қажет. Бұл жоба аясында 2019 жылы Астанада Түркологтардың дүниежүзілік конгресін және әртүрлі елдер музейлерінің экспозицияларына ежелгі түркі жәдігерлері қойылатын Түркі халықтарының мәдени күндерін ұйымдастыру керек. Сондай-ақ, Википедияның үлгісінде Қазақстанның модераторлығымен Түркі халықтарына ортақ туындылардың бірыңғай онлайн кітапханасын ашу да маңызды.  
Сонымен қатар жаңа облыс орталығы ретінде Түркістанды дамыту барысында оның халықаралық аренадағы беделін жүйелі түрде арттыру қажет.
Қазақстанның ежелгі астанасы халқымыздың рухани орталығы ғана емес, сондай-ақ, бүкіл түркі әлемі үшін киелі орын болып саналады.
 
4. Ұлы даланың ежелгі өнер және технологиялар музейі 
«Ұлы дала» атты ежелгі өнер және технологиялар музейін ашуға толық мүмкіндігіміз бар. Оған озық өнер мен технология үлгілерін – аң стилінде жасалған бұйымдарды, «Алтын адамның» жарақтарын, жылқыны қолға үйрету, металлургияны дамыту, қару-жарақ, сауыт-сайман дайындау үдерісін көрсететін заттарды және басқа да жәдігерлерді жинақтауға болады. Онда Қазақстан жерінен табылған құнды археологиялық ескерткіштер мен археологиялық кешендердің экспозициялары қойылады. Бұл заттар тарихи дәуірлердің қандай да бір кезеңіндегі әртүрлі шаруашылық салаларының даму үдерісін көрсетеді.
Сонымен қатар «Ұлы даланың ұлы өркениеттері» атты жалпыұлттық тарихи реконструкциялар клубын құрып, соның негізінде Астанада және Қазақстанның өзге де өңірлерінде ежелгі сақтар, ғұндар, ұлы түркі қағандарының дәуірі және басқа да тақырыптар бойынша фестивальдар өткізуге болады. Бұған қызығушылық білдірген адамдарды тарта отырып, осы тақырыптар аясындағы жұмыстарды бір мезгілде жүргізуге болады.
Ежелгі Отырар қаласының бірқатар нысандарын – үйлері мен көшелерін, қоғамдық орындарын, су құбырларын, қала қамалының қабырғалары мен тағы да басқа жерлерін ішінара қалпына келтіретін туристік жоба да қызықты болмақ.
Осының негізінде білімді дәріптеуге және туризмді дамытуға баса мән берілуі қажет.
 
5. Дала фольклоры мен музыкасының мың жылы
Бұл жоба  аясында бізге «Дала фольклорының антологиясын» жасау керек. Мұнда Ұлы дала мұрагерлерінің өткен мыңжылдықтағы халық ауыз әдебиетінің таңдаулы үлгілері – ертегілері, аңыз-әфсаналары, қиссалары мен эпостары жинақталады.
Сонымен қатар қазақтың қобыз, домбыра, сыбызғы, сазсырнай және басқа да дәстүрлі музыкалық аспаптарымен орындауға арналған маңызды туындылар топтамасын – «Ұлы даланың көне сарындары» жинағын басып шығару қажет.
Ұлы Даланың фольклоры мен әуендері заманауи цифрлық форматта «жаңа тыныс» алуға тиіс. Бұл жобаларды жүзеге асыру үшін көшпенділердің бай мұрасын жүйелеуге қабілетті ғана емес, сондай-ақ оның өзектілігін арттыра алатын отандық және шетелдік кәсіби мамандарды тарту маңызды.
Біздің мәдениетіміздің негізгі сюжеттерінде, кейіпкерлері мен сарындарында шекара болмайды, сол себепті оны жүйелі зерттеп, бүкіл Орталық Еуразия кеңістігі мен барша әлемде дәріптеуге тиіспіз.
Ауызша және музыкалық дәстүрді жаңғырту қазіргі заманғы аудиторияға жақын әрі түсінікті форматта болуы керек.
Атап айтқанда, көнерген сөздер мен мәтіндерді суреттерімен қоса беруге, айқын видеоматериалдар формасында ұсынуға болады. Музыкалық дыбыстар мен әуендер табиғи аспаптармен ғана емес, олардың заманауи электронды нұсқалары арқылы да шығарылады. 
Сонымен қатар фольклорлық дәстүрдің ортақ тарихи негіздерін іздеу үшін Қазақстанның түрлі өңірлері мен өзге елдерге бірнеше іздеу-зерттеу экспедицияларын ұйымдастыру қажет. 
 
6. Тарихтың кино өнері мен телевизиядағы көрінісі
Қазіргі замандағы халықтардың тарихи таным-түйсігінде кино өнері ерекше орын алады. Жалпы халықтың санасында фильмдердегі жарқын кинообраздар іргелі ғылыми монографиялардағы деректі портреттерден гөрі маңыздырақ рөл атқарады. 
Сондықтан тез арада Қазақстанның өркениет тарихының үздіксіз дамуын көрсететін деректі-қойылымдық фильмдердің, телевизиялық сериалдар мен толықметражды көркем картиналардың арнайы циклін өндіріске енгізу керек.
Аталған жобалар кең халықаралық ынтымақтастық аясында отандық және шетелдік үздік сценаристерді, режиссерлерді, актерлерді, продюсерлерді және заманауи кино өндірісінің басқа да мамандарын тарту арқылы жүзеге асырылуға тиіс.  
Қызықты әрі мелодрамалық сарындармен қатар, көрермендер үшін танымал фэнтези және шытырман оқиғалы блокбастерлердің элементтерін қоса отырып, жаңа тарихи теле-кино туындылардың жанрларын барынша кеңейту қажет.
Осы мақсатпен Ұлы даланың бай мифологиялық және фольклорлық материалдарын пайдалануға болады. 
Ұлт қаһармандарын үлгі тұту үрдісін қалыптастыруға жол ашатын сапалы балалар фильмдері мен мультипликациялық сериалдарды аса қажет ететін өскелең ұрпақтың да талғамына ерекше назар аудару керек.
Біздің даңқты батырларымыз, ойшылдарымыз бен ел билеушілеріміз – тек Қазақстан ғана емес, сондай-ақ бүкіл әлем бойынша еліктеуге лайықты тұлғалар.
 
ҚОРЫТЫНДЫ
Осыдан бір жарым жыл бұрын менің «Болашаққа бағдар: рухани жаңғыру» атты бағдарламалық мақалам жарыққа шықты.
Жоғарыда аталған жобаларды «Рухани жаңғыру» бағдарламасының жалғасы ретінде қарастырамын.
«Рухани жаңғыру» жалпыұлттық бағдарламасының жаңа компоненттері ата-бабаларымыздың көп ғасырлық мұрасының цифрлық өркениет жағдайында түсінікті әрі сұранысқа ие болуын қамтамасыз ете отырып, оны жаңғыртуға мүмкіндік береді.
Төл тарихын білетін, бағалайтын және мақтан ететін халықтың болашағы зор болады деп сенемін. Өткенін мақтан тұтып, бүгінін нақты бағалай білу және болашаққа оң көзқарас таныту – еліміздің табысты болуының кепілі дегеніміз осы.
///Қасым-Жомарт Тоқаевқа «ҚазТрансГаз» компаниялар тобының биылғы сегіз айдағы өндірістік және қаржылық көрсеткіштері туралы баяндалды.
Қайрат Шәріпбаев Президентке өткен жылмен салыстырғанда магистральді тасымалдау көрсеткіші 14 пайызға өсіп, 65,4 миллиард текше метрге жеткенін мәлімдеді. Ұлттық оператордың табысы 8 айда 6 пайызға артып, 1,342 триллион теңге болды. Таза пайданың көлемі – 55 пайызға өсіп, 304 миллиард теңгені құрады.
Мемлекет басшысына биыл отандық газ тұтынушыларды 158,8 миллиард теңгеге субсидиялау шаралары, сондай-ақ бюджетке 128,4 миллиард теңге көлемінде салық және басқа да төлемдер түскені жөнінде айтылды.  
Қайрат Шәріпбаевтың мәліметі бойынша компанияның таза табысы отандық газ тасымалдау жүйесін қалыпты жағдайда ұстауға және борыштық жүктемесін азайтуға бағытталады. «ҚазТрансГаз» АҚ компаниялар тобы сегіз ай ішінде 995 миллион  доллар көлеміндегі кредиттік қарызын өтеген.
Мемлекет басшысына газ тасымалдау саласының инфрақұрылымын жаңғырту және дамыту жобаларын жүзеге асыру, атап айтқанда Маңғыстау облысының газ тасымалдау инфрақұрылымын реконструкциялау, «Бейнеу – Бозой – Шымкент» магистральді газ құбырының екінші желісін салу, Қашағандағы газ өңдеу зауыттарының құрылысы, сондай-ақ «ҚазТрансГаз»  акционерлік қоғамын цифрландыруға бағытталған іс-шаралар туралы баяндалды.
Президент елімізді одан әрі газбен қамтуға қатысты ұсынылған жобалар мен іс-шараларды қолдайтынын айтты.
Кездесу соңында Қасым-Жомарт Тоқаев Қайрат Шәріпбаевқа еліміздің газ саласын дамытуға бағытталған бірқатар міндет жүктеді.
///Шағын құраммен өткен келіссөздер барысында екіжақты өзара іс-қимылдың негізгі салаларындағы ынтымақтастықты нығайту мәселелері талқыланды.
Нұрсұлтан Назарбаев Өзбекстан Президентінің қазақ жеріне басқан қадамына сәттілік тілеп, Мемлекет басшысы ретінде Ш.Мирзиёевтің Қазақстанға алғашқы рет келіп отырғанын атап өтті.
– Қазақстан өзінің стратегиялық серіктесі, көршісі әрі бауырласы – Өзбекстанның халқына бақ-береке тілеп, өсіп-өркендеуіне ниеттестік білдіреді. Біз келешекте екіжақты байланыстар аясында жемісті қарым-қатынас орнайды деп сенеміз. Қазірдің өзінде мемлекетаралық әріптестікті нығайту бағытында нақты жұмыстар жүргізілді. Атап айтқанда, елдеріміздің арасындағы сауда айналымының көлемі өскені айқын байқалады, шекараларымыз арқылы өткізу мүмкіндігі артып, өнімдердің жаңа түрлері жеткізілуде, – деді Қазақстан Президенті.
Мемлекет басшысы Астанада бүгін Қазақстан мен Өзбекстанның 500-ден астам кәсіпкерінің қатысуымен бизнес-форум өтетініне назар аударды.
– Форумда жалпы құны 1 миллиардтай АҚШ доллары көлеміндегі 75-ке жуық бірлескен  келісімшартқа қол қойылу көзделген. Мұндай форум біздің тарихымызда алғаш рет өткізіледі. Қарым-қатынасымыздың негізін Өзбекстанның тұңғыш Президенті Ислам Каримов екеуміз қалаған едік. Біз бір-бірімізге көмектесіп, бауырластыққа негізделген сол игі дәстүрді жалғастырамыз деп үміттенемін, – деді Нұрсұлтан Назарбаев.
Ш.Мирзиёев қонақжайлық көрсеткені үшін Қазақстан Президентіне алғыс білдірді.
– Сіз былтыр Самарқандқа жасаған сапарыңыз кезінде Қазақстан мен Өзбекстан әрдайым бірге болады деп айтқан едіңіз. Сол сөзіңіз екі елді жақындастыра түсуге жол ашты, өзбек халқы нағыз достың, бауырластың ықыласын сезінді, – деді Өзбекстан Президенті.
Ш.Мирзиёев бүгінде Қазақстан мен Өзбекстанның қарым-қатынасы  халықаралық салада да дамудың жаңа деңгейіне көтерілгенін атап өтті.
– Сіздің беделіңіздің арқасында Қазақстан Біріккен Ұлттар Ұйымы Қауіпсіздік кеңесінің тұрақты емес мүшесі болып сайланды. Барлық бастамаларыңызды Өзбекстанның қолдайтынына сендіремін. Қазіргі кезде өңірлік ынтымақтастыққа зор мән беріліп отыр. Бүгінгі кездесуіміз елдеріміз арасындағы одан арғы өзара тиімді іс-қимылға негіз болады деп үміттенемін, – деді Өзбекстан Президенті.
Екі ел көшбасшылары бұл сапар Қазақстан мен Өзбекстанның кең ауқымды ынтымақтастығына тың серпін беретініне сенім білдірді.





///Кездесу барысында Мемлекет басшысына еліміздегі заңдылық пен құқық тәртібінің ахуалы жөнінде есеп берілді.
Бас Прокурор Қазақстан Президентіне қылмыс деңгейінің төмендегенін және қылмыстық үдерістегі азаматтардың конституциялық құқығын қорғау бойынша жүргізіліп жатқан жұмыстар мен қылмыстың жекелеген түрлеріне қарсы күрес туралы баяндады.
Қасым-Жомарт Тоқаевқа электронды қылмыстық және әкімшілік іс жүргізуді енгізу, сондай-ақ, тексерулерді тағайындау үдерісін автоматтандыру барысы туралы мәлімделді.
Мемлекет басшысы қоғамның барлық саласында заң үстемдігін қамтамасыз ету жұмыстарын жалғастыру қажеттігін атап өтіп, азаматтардың құқығы прокурорлардың ерекше назарында болуы тиіс екенін айтты.
– Прокуратура органдары әлеуметтік және басқа да мемлекеттік бағдарламаларға бөлінген бюджет қаржысын жұмсау барысында заңның қатаң сақталуына қол жеткізуі қажет. Заңдылықтың бұзылуына мүлдем жол бермеу керек, – деді Қасым-Жомарт Тоқаев.
Соңында Қазақстан Президенті қадағалаушы органның алдына басқа да бірқатар міндеттер қойды.


///Қасым-Жомарт Тоқаевқа биылғы 9 ай ішіндегі Атырау облысының әлеуметтік-экономикалық дамуы жөнінде есеп берілді.
Президентке Жұмыспен қамтудың жол картасы аясында жаңа жұмыс орындарын ашу, өнеркәсіптің дамуын қамтамасыз ету және инвестиция тарту мәселелері туралы баяндалды.
Кездесу соңында Мемлекет басшысы облыс әкімі Махамбет Досмұхамбетовке халықтың әл-ауқатын арттыру, экологиялық мәселелерді шешу жөнінде бірқатар тапсырма берді. Сонымен қатар Қасым-Жомарт Тоқаев өңірдегі эпидемиологиялық ахуалды қатаң бақылауда ұстауды тапсырды.
 

///
	

	Қазақстан Президенті Лондон Олимпиадасына қатысушылармен кездесті және алдағы халықаралық жарыстар мен Олимпиялық ойындарға қатысу үшін облыстың спорттық резервінің дайындық барысына қызығушылық танытты. 

	- Сіздерді әлемдік ауқымдағы жарыстарды өткізуге мүмкіндік беретін жаңа спорт кешенінің ашылуымен құттықтаймын. Мен сіздер ең заманауи жабдықтармен жабдықталған осы жаңа спорт орталығында жаттыға жүріп, Қазақстан үшін жаңа медаль әкелетіндеріңізге сенемін, - деді Нұрсұлтан Назарбаев.

	Облыс басшылығы Мемлекет басшысына өңірде спортты дамыту туралы баяндады және «Sport City-Pavlodar» спорт қалашығы құрылысының жобасымен таныстырды. Сонымен қатар, аралау кезінде шағын қалалардағы әлеуметтік инфрақұрылымдарды дамыту - Ақсу қаласында спорт кешенінің ашылуы және Екібастұз қаласындағы музыкалық мектеп құрылысының барысы туралы бейнероликтер көрсетілді.

	Кездесудің соңында Мемлекет басшысы осы күндерде таяу және алыс шетел спортшыларының қатысуымен бокстан халықаралық жарыс өтіп жатқан әмбебап залды аралап көрді.

	Көп салалы спорт кешені - осындай деңгейдегі облыстағы бірден-бір спорт кешені. Спорт сарайы спорттың ойын түрлеріне, акробатика мен көркем гимнастика, күрес пен бокс, ауыр атлетика мен топ сабақтарына арналған залдармен жабдықталған. Сондай-ақ медициналық көмек көрсету және дәрігерлік бақылау жасау үшін мамандандырылған бөлмелер бар.

	Жарысты өткізу кезінде спорт кешені бір мезгілде 400-ге жуық спортшы мен 1000-ға жуық көрерменді қабылдай алады. Кешенде күніне 300-350 адам спорттың әр түрі бойынша жаттыға алады.  

///
	 

	Заңның мәтіні баспасөзде жарияланады.
///Кездесу барысында Қасым-Жомарт Тоқаев Қазақстанның халықаралық компаниямен жемісті ынтымақтастығын атап өтті.
– Қашаған бойынша және басқа да энергетикалық жобалар бойынша табысты ынтымақтастық орнаттық. Жалпы, бәрі жақсы жүріп жатыр деп ойлаймын, – деді Қазақстан Президенті.
Арно Брейяк Мемлекет басшысына кездескені үшін алғыс айтып, «Тоталь» мен Қазақстан арасындағы, соның ішінде Қашаған кен орнын игеру консорциумы аясындағы жемісті ынтымақтастықтың жалғаса беретініне сенім білдірді.
– Мен аталған жоба бойынша көп жылдан бері жұмыс істеп келемін. Біз қазір Қашағандағы өндіру деңгейінің жоғары екеніне өте қуаныштымыз. Дегенмен, өндіруді арттыру үшін әлеуетіміз жеткілікті. Жобаның қауіпсіз әрі тиімді жұмыс істеуіне өз үлесімізді қосуға дайынбыз, – деді компания басшысы. 


///Қасым-Жомарт Тоқаев форумда сөйлеген сөзінде қазақ халқы үшін Ұлытаудың тарихи мәні мен киелілігін, сондай-ақ, бұл қасиетті мекеннің этнографиялық, зияраттық және экологиялық туризмді дамыту үшін зор әлеуеті бар екенін атап өтті.
– Тарихы терең Ұлытаудың қадір-қасиетін бағалай білу – баршамызға ортақ парыз. Еліміздің осындай баға жетпес бай мұрасын өзге жұртқа танытудың жаңаша жолдарын ойластыруымыз керек. Мысалы, Монғолия Шыңғыс хан тұлғасын халықаралық туризмді дамыту үшін өте тиімді пайдаланып отыр. Ал, Шыңғыс ханның үлкен ұлы – Жошының мазары қазақ жерінде тұрғанын бүгінде еліміздегі және шетелдегі жұртшылықтың көбі біле бермейді. Оның тарихи тұлғасына әлемнің назарын аударып, кесенесін мәдени турнысанына айналдыру – өте маңызды міндет. Ұлытау – халықаралық деңгейдегі этнографиялық туризмнің орталығы болуы тиіс, – деп атап өтті Мемлекет басшысы.

Осыған байланысты Қасым-Жомарт Тоқаев шетелдік және отандық туристер үшін Қазақстанда тартымды жерлерді қалыптастыру, сондай-ақ этнотуризмді дамыту жөнінде өзінің пікірімен бөлісті.
– Көптеген шетелдік туристерді бес жұлдызды қонақүйлер, курорттар сияқты әмбебап дүниелер жалықтырды. Оларды әртүрлі халықтардың мәдениетін, әдет-ғұрпы мен салт-дәстүрін зерттеу, барған елдің тарихымен танысу қызықтырады. Сондықтан, әлемде өзіндік ерекшелігі бар жерлерге баруға, тарихи фестивальдарға және көне әрі қайта қалпына келтірілген маңызды оқиғаларға қатысуға деген сұраныс артып отыр. Біз осындай үрдістерді пайдалануымыз қажет. Қазақстанның әлемге ұсынатын бірегей орындары бар, – деді Президент.
Мемлекет басшысы Қазақстанның туристік әлеуеті мен оны дамытудың міндеттері туралы айта келіп, кәсіби кадрларды даярлаудың маңыздылығына тоқталды.
– Туризм – өте күрделі сала. Тиісті мамандарды дайындауымыз керек. Сондықтан Туризм университетін ашу жөнінде шешім қабылдадық. Дәл осы салада жұмыс істей алатын білікті кадрларды дайындауымыз қажет, – деді Қасым-Жомарт Тоқаев.
Президент туризмді дамыту аясында өңірде көлік-логистикалық инфрақұрылымды қалыптастыру және Қазақстанның барлық рекреациялық аймағында қонақүйлердің, тамақтанатын және демалатын орындардың құрылысына кәсіпкерлерді тарту қажеттігіне тоқталды. Сонымен қатар, Мемлекет басшысы креативті және инновациялық шешімдердің көмегімен Қазақстанның туристік әлеуетінің ақпараттық қол жетімділігін қамтамасыз ету қажет екенін атап өтті.
– Мәдениет және спорт министрлігі, сондай-ақ Цифрлық даму, инновациялар және аэроғарыш өнеркәсібі министрлігі туристерді Қазақстан туралы, ең алдымен, Ұлытау және оның басқа да тарихи орындары жөнінде қажетті ақпаратпен қамтамасыз ететін интеграцияланған қолданбалы бағдарлама немесе платформа әзірлеуі қажет, – деді Қасым-Жомарт Тоқаев.
Мемлекет басшысы Ұлытаудың киелі нысандары отандық және шетелдік туристерді тартатын орындарға айналатынына сенім білдірді.
Ұлытау туристік мекенге, демалыс аймағына әрі ұлы бабаларға тағзым ету орталығына айналуы тиіс. Бұл өңірге қазақ тарихының символы болатын ескерткіш-ансамбль орнату қажет. Ұлытаудың тарихы мен тағылымын жастар тәрбиесі мен отаншылдық рухты дамытуға пайдалану керек, – деді Мемлекет басшысы.
Форум соңында Қазақстан Президенті «Jezkiik» халықаралық музыкалық фестивальдің концерттік бағдарламасын көрді, сондай-ақ, қалпына келтірілген ұлттық киімдер топтамасы қойылған және атты-шабандоздардың шоуы көрсетіліп жатқан этноауылға барды. 


























///Ұлыбританияның Премьер-Министрі Тереза Мэйдің Қасым-Жомарт Тоқаевты Қазақстан Президенті лауазымына сайлануымен құттықтаған жеделхаты келіп түсті.
«27 наурыздағы құттықтау хатымда Британ-Қазақстан қатынастарының нығайып келе жатқанын атап өттім. Сол сәттен бастап елдеріміз арасындағы байланыстардың арта түскеніне қуаныштымын», – деп жазған Тереза Мэй.
Біріккен Корольдіктің Министрлер кабинетінің басшысы екіжақты іс-қимылдарды одан әрі дамытудың маңыздылығын атап өтті.
«Сіздің президенттік қызметіңіздің барысында Ұлыбритания мен Қазақстан арасындағы саяси, экономикалық және мәдени салалардағы ынтымақтастықтың жалғаса беретініне, сондай-ақ, елдеріміз арасындағы өзара қарым-қатынастардың одан әрі нығая түсетініне сенімдімін», – делінген жеделхатта. 
///Ақордада Қазақстан Республикасы Президентінің төрағалығымен Қауіпсіздік Кеңесінің шұғыл кеңесі өтті. Жиында ұлттық қауіпсіздіктің бірқатар өзекті мәселесі қарастырылды. Қауіпсіздік Кеңесінің Төрағасы Қасым-Жомарт Тоқаев өз сөзінде азаматтардың конституциялық құқықтарын қорғау бірінші кезектегі міндет  екенін атап өтті.

Бас прокурор Ғизат Нұрдәулетов «қасіретті қаңтар» оқиғасына қатысты тергеу жұмыстарының барысы туралы баяндады. Оның айтуынша, қазіргі уақытта 3024 қылмыстық іс бойынша тергеу амалдары жүргізілуде. Арнаулы прокурорлардың басшылығымен ведомствоаралық тергеу тобы жаппай тәртіпсіздіктер мен террорлық актілер бойынша 177 істі қарап жатыр.
Прокуратура органдарының мәліметі бойынша 779 адам қамауда отыр. Олардың арасында ұйымдасқан қылмыстық топтардың 24 мүшесі бар. 113 адам кісі өлтіру, ұрлық, тонаушылық және қарақшылық әрекеттері үшін бұрын сотталған. Ұсталғандардың тұлғалары анықталған соң, сондай-ақ денсаулық жағдайларына байланысты және басқа да материалдар бойынша 109 азаматтың қамауға алу жазасы кетіп қалмау жөніндегі қолхатпен және жеке кепілдік берумен алмастырылған. Прокурорлар азаматтардың тәртіпсіздікке қатысы бар екені дәлелденбегенін негізге ала отырып, тағы да 103 адамды босатқан. Ұсталғандарды азаптау туралы әрбір хабарлама жіті тексеріледі. Прокурорлар адвокаттармен, құқық қорғаушылармен және Адам құқықтары жөніндегі уәкілмен әрдайым байланыста. Оларға тергеу изоляторларына, уақытша ұстау изоляторларына және ұсталу себебін анықтайтын арнаулы орындарға кіруге мүмкіндік берілген. Жалпы прокуратураға ұсталғандар тарапынан 305 шағым түскен. Құқық бұзушылыққа қатысты 62 шағым расталмады. Азаптау және билігін асыра пайдалану дерегі бойынша 170 қылмыстық іс қозғалды.
«Әрбір істі егжей-тегжейлі тексереміз және бұлтартпас дәлелдер болған жағдайда ғана кінәлілерді жауапкершілікке тартамыз, – деді Бас прокурор.  

Сонымен қатар кеңесте Ұлттық қауіпсіздік комитетінің төрағасы, Ішкі істер министрі, Қорғаныс министрі және Премьер-Министрдің орынбасары – Сыртқы істер министрі баяндама жасады.
Президент кеңесті қорытындылай келе, қаңтар оқиғасы бойынша мұқият және шынайы тексеру жүргізу, ұсталған азаматтардың құқықтарын қорғау, тексеру барысы туралы халыққа уақтылы ақпарат беру жөнінде мемлекеттік органдарға тапсырма берді.  
 
///
	 

	Кездесуде Қ.Бишімбаев Мемлекет басшысына «Бәйтерек» холдингінің 2013 жылғы қызметінің нәтижелері, сондай-ақ холдингтің компаниялар тобы жүзеге асырып жатқан инвестициялық жобалар туралы баяндады.

	Қазақстан Президенті «Бәйтерек» холдингіне кіретін даму институттары  «Самұрық-Қазына» АҚ іске асыратын трансформациялар жөніндегі шараларды назарға алғаны жөн екенін атап өтті.

	Сонымен қатар Нұрсұлтан Назарбаев шағын және орта бизнесті қаржыландыруға мемлекет бөлген қаражат экономиканы одан әрі дамытуға оң әсерін тигізу мақсатында тиімді игерілуге тиістігіне тоқталды.

	Қ.Бишімбаев «Бәйтерек» холдингі 2014-2023 жылдарға арналған даму стратегиясын қабылдағанын, оның негізгі бағыттары «Қазақстан-2050» стратегиясын жүзеге асыруға қатысу, елдің  индустриялық-инновациялық даму бағдарламасын қаржыландыру, шағын және орта бизнесті қолдау, сондай-ақ шетелдік және ішкі инвестицияларды тарту болып саналатынын айтты.

	 «Бәйтерек» холдингі басқармасының төрағасы даму институттарының  инвестициялық және кредиттік қызметінің жандандырылуы, сондай-ақ тиімсіз шығыстардың азайтылуы туралы хабардар етті.

	Мемлекет басшысы кездесу қорытындысы бойынша бірқатар нақты тапсырмалар берді.

///Қымбатты отандастар!
Сіздерді 1 мамыр – Қазақстан халқының бірлігі мерекесімен шын жүректен құттықтаймын!
Бұл күні біз баға жетпес байлығымызды – туған ел игілігі жолындағы ырысты ынтымағымызды дәріптейміз.
Біздің барлық жетістіктеріміз бен жеңістеріміздің мызғымас тұғыры – татулық пен тұтастық. Түрлі ұлт өкілдері бір шаңырақтың, бір тудың астынан табылып, бүгінгідей еңселі ел, іргелі мемлекет атандық.
Түсіністік пен тұрақтылық – әрбір азамат атсалысып, әркімнің үлес қосуын талап ететін қастерлі құндылық. Осынау ақиқатты қалтқысыз ұғыну Отанымыз – Қазақстан Республикасында ұдайы бейбітшілік пен берекенің салтанат құруына септігін тигізеді.
Қоғамымызда қазіргі кезде қолға алынып жатқан жүйелі жаңғыру үрдістері бірлігіміздің нығая түсуіне ықпал етіп, жаңа белестерді бағындыруымызға жол ашады деп сенемін.
Баршаңызға зор денсаулық, еңбектеріңізге табыс, әр шаңыраққа шаттық пен бақ-береке тілеймін!
///Комиссияның кезекті отырысында Қазақстан азаматтығына қабылдау және одан шығу мәселелері қарастырылды.
Мемлекеттік хатшы Тәуелсіздік жылдарында 1 миллионнан астам адам біздің елдің азаматтығын алғанын айтты.
Г.Әбдіқалықова осынша адамның азаматтық алуы Қазақстан Президенті Нұрсұлтан Назарбаевтың сындарлы басшылығының және биылғы жолдауда айтылғандай, «экономикасы қарқынды дамып келе жатқан прогрессивті заманауи мемлекет құрып, бейбітшілік пен қоғамдық келісімді қамтамасыз етуіміздің» арқасында мүмкін болғанын атап өтті.
Гүлшара Әбдіқалықова Тұңғыш Президент күні қарсаңында жаңа отандастарымызға бақ-береке мен табыс тілеп, олардың егемен еліміздің дамуына өз үлес қосатынына сенім білдірді.
Сондай-ақ, жиында Ішкі істер министрлігінің азаматтық мәселелер жөніндегі жұмысының нәтижелері қаралды.
Талқылау қорытындысы бойынша комиссия тиісті шешімдер мен ұсыныстар қабылдады.
///Отырыста Мемлекет басшысы ТМД аясындағы қарым-қатынастарды нығайтып, дамыту үшін атқарылған жұмыстардың нәтижелеріне тоқталды.
Нұрсұлтан Назарбаев ұйымды реформалау және Достастықтың тұжырымдамалық құжаттарын жаңарту жолында қолға алынып жатқан шаралардың тиімділігін атап өтті.
Қазақстан Президенті мемлекетаралық қатынастарды одан әрі тереңдетуге септігін тигізетін бірқатар перспективті бағыттарға назар аударды.
Атап айтқанда, Мемлекет басшысы ТМД-ның экономикалық негізін нығайтып, елдер арасындағы сауда кедергілерін жоюға бағытталған шаралар қабылдау қажеттігі туралы айтты.
Сондай-ақ, Нұрсұлтан Назарбаев сауда-экономикалық қатынастарды кеңейту және ТМД-ға мүше барлық елдердің көлік-транзит әлеуетін пайдалану жөніндегі мәселелерге тоқталды.   
Қазақстан Президенті ғылыми-ғарыш, цифрландыру және туризм салаларындағы бірлескен жобаларды іске асыру мәселесіне назар аударды.
Мемлекет басшысы Қазақстанда құрылған «Астана» халықаралық қаржы орталығының ерекшеліктері жөнінде әңгімелеп, ТМД-ға мүше елдердің бәрін Қаржы орталығының жұмысына белсенді атсалысуға шақырды. 
ТМД елдері басшылары кеңесі отырысының қорытындысы бойынша мынадай шешімдер мен құжаттар қабылданды:
1. Тәуелсіз Мемлекеттер Достастығына қатысушы мемлекеттердің ақпараттық технологиялар саласына қатысты қылмыстармен күрес жүргізудегі ынтымақтастығы туралы келісім;
2. Ғарыш кеңістігін зерттеу және бейбіт мақсаттарға пайдалану саласындағы ынтымақтастық туралы Тәуелсіз Мемлекеттер Достастығы елдерінің конвенциясы;
3. Тәуелсіз Мемлекеттер Достастығына төрағалық ету туралы;
4. 1941-1945 жылдардағы Ұлы Отан соғысындағы Жеңістің 75 жылдығын атап өтуге дайындық туралы;
5. 1948 жылы 10 желтоқсанда қабылданған Адам құқықтарының жалпыға ортақ декларациясының 70 жылдығына байланысты Тәуелсіз Мемлекеттер Достастығына қатысушы мемлекеттердің мәлімдемесі туралы;
6. 2021 жылы Тәжікстан Республикасында «Достастықтың мәдени астаналары» атты мемлекетаралық бағдарламаны жүзеге асыру туралы;
7. Тәуелсіз Мемлекеттер Достастығы елдерінде 2021 жылды Сәулет және қала құрылысы жылы деп жариялау туралы;
8. Қылмысқа қарсы бірлескен күрес шараларының 2019-2023 жылдарға арналған мемлекетаралық бағдарламасы туралы;
9. Тәуелсіз Мемлекеттер Достастығына қатысушы мемлекеттер Қорғаныс министрлерінің кеңесі жөніндегі ережеге өзгерістер мен толықтырулар енгізу туралы;
10. Тәуелсіз Мемлекеттер Достастығына қатысушы мемлекеттердің Террорға қарсы орталығы жөніндегі ережеге өзгерістер мен толықтырулар енгізу туралы;
11. Тәуелсіз Мемлекеттер Достастығына қатысушы мемлекеттердің Террорға қарсы орталығының басшысы туралы;
12. Тәуелсіз Мемлекеттер Достастығына қатысушы мемлекеттер Қорғаныс министрлері кеңесінің жанындағы Әуе шабуылына қарсы қорғаныс мәселелері жөніндегі үйлестіру комитетінің төрағасы туралы;
13. Тәуелсіз Мемлекеттер Достастығына мүше елдер басшылары кеңесінің шешімдерінің күшін жою туралы;
14. Тәуелсіз Мемлекеттер Достастығына қатысушы мемлекеттер басшыларының Дүниежүзілік көшпенділер ойындары жөніндегі мәлімдемесі туралы;
15. Тәуелсіз Мемлекеттер Достастығына қатысушы мемлекеттер басшыларының Шыңғыс Айтматовтың 90 жылдығына байланысты мәлімдемесі туралы.







///
	 

	Қазақстан Президенті халықаралық ең жоғары стандарттарға сай қызмет көрсететін жаңа спорт клубының жұмысымен танысты.

	Кешенді аралау барысында Мемлекет басшысы Қарағанды облысының танымал спортшыларымен – Олимпиада ойындарының және халықаралық жарыстардың жүлдегерлері мен жеңімпаздары С.Сәпиев, Д.Карпов, А.Жүсіпов, А.Барменов, С.Елеуов және басқаларымен кездесті. Нұрсұлтан Назарбаев салауатты өмір салтын ұстанудың маңыздылығын атап өтті және жиналғандардың спортта жоғары нәтижелерге жетуіне тілектестік білдірді.  

	Спортшылар өз кезегінде Мемлекет басшысына Қазақстандағы спортты дамытуға ұдайы көңіл бөліп отырғаны үшін алғыс айтты. 

///Президентке Агенттіктің 2021 жылы атқарған жұмыстарының нәтижелері мен тексеріліп жатқан қылмыстық істер туралы баяндалды.
Марат Ахметжанов Президентке Сыбайлас жемқорлыққа қарсы саясаттың 2022-2026 жылдарға арналған тұжырымдамасын іске асыру жоспарын таныстырды. 
Қазір Парламентте заңсыз байығаны үшін жауапкершілік енгізу және сыбайлас жемқорлықты әшкерелеушілерді қорғау жүйесін қалыптастыру мәселелеріне қатысты заң жобасы қарастырылып жатыр. Бұл норма мемлекеттік қызметшілердің кірістері мен шығыстарын бақылауға мүмкіндік береді.
Қасым-Жомарт Тоқаевқа Сыбайлас жемқорлықпен күрес тұжырымдамасын жүзеге асыруға барлық мемлекеттік орган тартылатыны туралы мәлімет берілді. Сыбайлас жемқорлыққа қарсы іс-қимылға қатысты қабылданып жатқан шаралардың толық атқарылуы бойынша әр ведомствода жауапты адамдар бекітіледі.
Мемлекет басшысы тұжырымдаманы жүзеге асыру үшін ұсынылған тәсілдерді қолдап, Агенттіктің осы бағыттағы үйлестіруші рөлін күшейтуді тапсырды. Президент бұл жұмысты ерекше бақылауға алды.
Кездесу қорытындысы бойынша Қасым-Жомарт Тоқаев сыбайлас жемқорлықтың алғышарттарын жоюға, қылмыс тәсілдерін әшкерелеуге және жемқорларды жауапкершілікке тартуға бағытталған жүйелі жұмысты жалғастыру жөнінде тапсырма берді.
///
	 

	Сарапшылық кеңес отырыстарын өткізу тәжірибесінде пікірлесу алғаш рет Қазақстанның жетекші университеттерінің, Алматы қаласындағы зерттеу институттары мен қорлардың сарапшыларының, сондай-ақ мемлекеттік органдар басшыларының қатысуымен бейнеконференция байланысы арқылы өтті.

	Күн тәртібінде үкіметтік емес ұйымдардың, қорлар мен зерттеу орталықтарының жұмысындағы жаңа үрдістер, сондай-ақ мемлекеттік органдардың ұлттық қауіпсіздік саласындағы болжамдық-талдамалық жұмыстарының мәселелері қамтылды.

	Талқылау барысында ҚР Президентінің Көмекшісі – Қауіпсіздік Кеңесінің хатшысы Қ.П.Қожамжаров үкіметтік емес ұйымдардың елдің әлеуметтік-экономикалық және қоғамдық өмірінде алатын маңызды жасампаздық рөліне ерекше тоқталды.  

	Сарапшылар Қазақстанның үкіметтік емес ұйымдар саласын реттейтін заңнамасы ТМД кеңістігі бойынша мейлінше либералды саналатынын, ел үкіметі азаматтық бастамаларды дамытуға жан-жақты жағдай жасап келе жатқанын атап өтті.  

	Қ.Қожамжаров үкіметтік емес ұйымдар қызметіндегі аса түйткілді мәселелерге ерекше назар аудара отырып, олардың ең маңызды миссиясы – Қазақстанның орнықты әрі табысты дамуы екенін айтты. Осыған орай ол ұлттық және халықаралық үкіметтік емес ұйымдарды, қорлар мен институттарды мемлекет пен қоғам үшін стратегиялық маңызы бар міндеттерді орындауда сындарлы қарым-қатынас орнатуға шақырды.

	Президент Көмекшісі – Қауіпсіздік Кеңесінің хатшысы аумалы-төкпелі халықаралық жағдай мен ұлттық қауіпсіздік алдында тұрған сын-қатерлер отандық сарапшылар қауымы мен мемлекеттің өзара тығыз қарым-қатынас орнатуын талап ететінін айтты.

	Отырыс қорытындысы бойынша Сарапшылық кеңес нақты ұсынымдар берді, олар Қауіпсіздік Кеңесі мен оның ведомствоаралық комиссиялары жұмысы барысында пайдаланылатын болды.
///Қасым-Жомарт Тоқаевқа министрліктің биылғы 9 ай ішінде атқарған жұмыстарының нәтижелері жөнінде есеп берілді.  
Әділет министрі Мемлекет басшысына коронавирус пандемиясымен күрес жұмыстарының жүргізілуі, соның ішінде, бірқатар заң жобаларының әзірлену барысы, олардың құқықтық сараптамасы мен Парламентте қаралуы туралы баяндады.
Марат Бекетаев Президентке биылғы наурыз-мамыр айларында енгізілген төтенше жағдай режиміне байланысты құқықтық мәселелерді түсіндіру жұмыстары жайында айтты. Осы ретте, адвокаттар мен заң жөнінде кеңес берушілердің үздіксіз қызметі қамтамасыз етілген, сот орындаушыларының жұмысы уақытша тоқтатылған. Төтенше жағдай режимі аяқталғаннан кейін барлық сот орындаушыларының жұмысы азаматтардың құқығын қорғауға, атап айтқанда, алименттерді өндіруге және еңбекақы төлемін қамтамасыз етуге бағытталды.
Сонымен қатар Қасым-Жомарт Тоқаевқа сот сараптамасы органдарының жұмысын жетілдіру жөнінде мәлімет берілді.
Кездесу соңында Мемлекет басшысы министрге азаматтардың құқықтарын қорғауға, нормативтік актілерді шығару қызметінің сапасын арттыруға, жаңа заңдарды және басқа да нормативтік-құқықтық актілерді дайындау жөніндегі мемлекеттік органдардың жұмысын үйлестіруге қатысты бірқатар тапсырма берді.
 

///
	 

	Кездесу барысында Ұлттық мұражайды ашу мәселелері, ЕХРО-2017 халықаралық көрмесіне дайындықтың мәдени аспектілері, сондай-ақ  министрліктің қызметінің басты бағыттары талқыланды. 

	Мемлекет басшысы Республикада 8 мың жергілікті және 39 республикалық мәдениет мекемесі жұмыс істейтінін, олардың рөлі күннен-күнге ұлғайып келе жатқанын атап өтті. 

	– Соңғы 10 жылда театрға келушілер саны – 50 пайызға, музейге келушілер –25 пайызға, кітапханаға келушілер – 40 пайызға, концерт залдарына келушілер – 100 пайызға, кинотеатрға келушілер саны 400 пайызға көбейді. Мұның бәрі халықтың әл-ауқатының артқанын және мәдениетке, білімге деген ынтаның өскенін білдіреді. Соған байланысты осы саладағы кадрларды сапалы даярлау, қызметтің бірыңғай тәжірибелерін әзірлеу мәселесін қарастырған жөн. Әр облыста мемлекет қаржыландыратын 2 театрдан бар. Бүгінде халық арасында олардың қандай жұмыс жүргізетініне, мәдени салмағы мен қызметінің сапасы қаншалықты екендігіне көбірек көңіл аударған жөн, – деді Нұрсұлтан Назарбаев.

	Қазақстан Президенті жұмысы күшейтілуге тиіс бірқатар бағыттарға тоқталды.

	– Азаматтық қоғаммен ынтымақтасу, мемлекеттік тіл үйрететін аккредиттелген орталықтар желісін құруды жалғастыру қажет. Әлеуметтік тапсырыстар аясында барлық шығармашылық одақтармен, Қазақстан халқы Ассамблеясымен, Дүниежүзі қазақтарының қауымдастығымен, «Болашақ» бағдарламасымен жұмысты жандандыру керек. Әлеуметтік маңызы бар әдебиеттерге келсек, халыққа қызықты, мазмұны сапалы шығармаларды шығаруға назар аудару қажет. Біз – жазушыларға шығармаларын басып шығаруы үшін қаражат бөліп отырған жалғыз мемлекетпіз. Шығармалар елдің ішінде де, сыртында да біздің мәдениетіміздің рөлін арттыруға бағытталуы тиіс, – деді Мемлекет басшысы.

	А.Мұхамедиұлы Мемлекет басшысының Қазақстан халқына Жолдауында берілген тапсырмаларының іске асырылуы, соның ішінде Мәдени саясат және халықаралық жүйемен ықпалдастығының ұзақмерзімді тұжырымдамасының әзірлену барысы туралы баяндады.

	Бұған қоса, министр Тілдерді дамыту және олардың қызметі жөніндегі мемлекеттік бағдарламаның іске асырылуы туралы мәлімдеді.

	Мәдениет министрі ведомство алдына қойылған міндеттердің бірі қоғамымыздың рухани дамуы екенін атап өтті. Қазақстанда қазірдің өзінде  шеберліктің биік деңгейін көрсетіп жүрген «Астана Опера» опера және балет театры, ұйғыр, корей және неміс театрлары, басқа да мәдени мекемелер бар. Осы орайда негізгі міндет – оларды халықаралық деңгейге шығару.

	Кездесу қорытындысында Мемлекет басшысы қаралған мәселелер бойынша бірқатар нақты тапсырмалар берді.


///Мемлекет басшысы Петропавл қаласына келді. Жұмыс сапары аясында осы өңірдің жұртшылық өкілдерімен кездесу, сондай-ақ ауыл шаруашылығы мен әлеуметтік саланың және көлік инфрақұрылымының бірқатар нысандарын аралап көру жоспарланған.  
///
	

	Оқушылар Нұрсұлтан Назарбаевқа жазылған хатта елорданы аралап, Ақорданы көргісі келетіндіктері туралы тілек білдірген.

	Мемлекет басшысымен кездесіп, Отан қорғаушылар күнімен құттықтау мүмкіндігіне ие болуы олардың Астанаға сапарының басты оқиғасына айналды. Бұдан соң гимназия оқушылары үшін Қазақстан Президенті резиденциясының залдарына арнайы экскурсия ұйымдастырылды.
///
	 

	Алматы облысының Қызылту кенті жанында жолаушылар ұшағының апат болуы салдарынан адамдардың қазаға ұшырауына байланысты Қазақстан Республикасында 2013 жылғы 31 қаңтарда ұлттық аза тұту жариялансын.
///Келіссөз барысында тараптар Қазақстан мен Израиль әріптестігінің формасын әртараптандыру мәселелерін талқылады.
– Сіздің бүгінгі сапарыңыз және бизнес-форумның өтуі Қазақстан мен Израиль арасындағы іскерлік қарым-қатынас аясын кеңейтіп, оны жаңа сапалы деңгейге көтереді деп сенемін, – деді Нұрсұлтан Назарбаев.
Мемлекет басшысы екіжақты ынтымақтастықты тәжірибелік тұрғыдан дамытудың негізгі үш бағытын айқындап берді.
– Біріншіден, ауыл шаруашылығы. Бізде ауыл шаруашылығы бизнесін жүргізуге бірегей жағдай жасалған, ал Израильде озық технологиялар бар. Сіздерден тәжірибе ретінде алғымыз келетіні – аграрлық өнімді қайта өңдеу, жер суаруды үнемдеу ісі. Екіншіден, Израиль инновация мен озық технологиялар саласында әлемдік көшбасшы болып саналады, ал Қазақстан – табиғи ресурстарға бай ел. Шикізат ресурстарын озық технологияларға алмастыру жөнінде нақты келісімдер әзірлеу үшін біз сарапшылардың арнаулы тобын жіберетін боламыз, – деді Қазақстан Президенті.
Сондай-ақ, Нұрсұлтан Назарбаев құрамына әлемдік деңгейдегі колледж бен университет кіретін Алматы қаласындағы Қазақстан-Израиль инновациялық технологиялар орталығы құрылысының маңыздылығын атап өтті.
Үшінші бағыт денсаулық сақтау саласындағы ынтымақтастыққа арналған.
– Қазақстанның мыңдаған медицина қызметкерлері Израильде білім алды. Сіздің мамандарыңыз жыл сайын еліміздің медицина орталықтары базасында шеберлік сыныптарын өткізуде. Біз бұл ынтымақтастық аясын кеңейту қажет деп санаймыз. Осыған байланысты, еліміздің бірқатар университеттік клиникаларын Израиль мекемелеріне сенімді басқаруға беру мүмкіндігін қарастыруға дайынбыз, – деді Мемлекет басшысы.
Келіссөз барысында Израиль тарапы екіжақты ынтымақтастықты нығайту үшін Қазақстанның көлік-транзиттік әлеуетін пайдалануға мүдделілік білдірді. Бұдан бөлек, «Астана» халықаралық қаржы орталығымен өзара іс-қимыл орнату перспективасы, сондай-ақ жаңартылатын энергия көздері саласындағы Израильдің озық технологияларын Астанадағы «ЭКСПО-2017» халықаралық көрмесінде белсенді түрде таныстыру мәселесі талқыланды.
Б.Нетаньяху Қазақстанға шақырғаны үшін Нұрсұлтан Назарбаевқа алғыс айтып, халқымызды Тәуелсіздіктің 25 жылдығымен құттықтады.
– Бүгінгі кездесу елдеріміздің ынтымақтастығы жолындағы қарышты қадам болып саналады. Сондай-ақ біз Сіз айқындаған үш бағыттағы серіктестік қарым-қатынасымызды дамытуға ниеттіміз, – деді Израиль Премьер-министрі.
Сондай-ақ, Б.Нетаньяху тәжірибе алмасу және Hi-Tech саласындағы старт-ап жобалар әзірлеу үшін Қазақстаннан Израильге білікті жас азаматтар тобын жіберуді ұсынды.
***
Израиль мемлекеті Премьер-министрінің ресми сапарының қорытындысы бойынша төмендегідей құжаттарға қол қойылды:
– Қазақстан Республикасының Үкіметі мен Израиль мемлекетінің Үкіметі арасындағы Ауыл шаруашылығы саласындағы ынтымақтастық туралы келісім;
– Екі ел үкіметтері арасындағы Биометрикалық ұлттық паспорт иелерін визалық талаптардан босату ниеті туралы бірлескен декларация;
– Қазақстан Республикасы мен Израиль мемлекетінің әуе қатынастары саласындағы билігі арасындағы өзара түсіністік туралы меморандум;
– «Технологиялық даму жөніндегі ұлттық агенттік» акционерлік қоғамы мен Израильдің «Матимоп» өнеркәсіптік ғылыми-зерттеу және тәжірибелік-контрукторлық жұмыс орталығы арасындағы Индустриялық зерттеулер және әзірлемелер саласындағы өзара түсіністік пен ынтымақтастық туралы меморандум;
– Қазақстан Республикасының Мемлекеттік қызмет істері және сыбайлас жемқорлыққа қарсы іс-қимыл агенттігі мен Израиль мемлекетінің Мемлекеттік қызмет комиссиясы арасындағы ынтымақтастық туралы меморандум.


/// 
Кездесу барысында Кеңес қызметінің басты бағыттары, сондай-ақ Қазақстанның бұдан әрі қарай дамуының бес институционалдық реформаны қамтитын  негізгі жоспарлары талқыланды.
Мемлекет басшысы компанияның біздің елдегі жұмысын және шетелдік инвесторлар кеңесінің қызметіне қатысуының маңыздылығын атап өтті.
– Біз «Ситигруп» сияқты ірі конгломератпен ынтымақтастықты бағалаймыз. Компания Қазақстанда белсенді жұмыс атқарып отырғанын және оның еліміздің экономикасын дамытуға қатысу әлеуеті зор екенін атап өткім келеді. Қазіргі уақытта біз бизнес жүргізу үшін заңнаманы жетілдірумен айналысып жатырмыз, сондықтан сіздің топтың осы үдерістегі тәжірибесі мен көмегі біз үшін өте маңызды, – деді Нұрсұлтан Назарбаев.
Дж. Коулз Қазақстан Президентіне елде шетелдік корпорациялардың жемісті инвестициялық қызметіне жағдай жасалғаны үшін алғыс айтты.
– Таяу уақытта біздің компанияның Кеңес жұмысына көмегі өте құнды болуы мүмкін деп есептейміз. Біз Қазақстанға 1994 жылы келдік. Көрсетіп отырған қолдауыңыз үшін Сізге алғыс айтқым келеді. Біз Қазақстанның әлеуеті мен болашағына сенеміз. Ел алдына қойылған міндеттер жете ойластырылған әрі сараланған деп санаймыз, – деп атап көрсетті «Ситигруп» компаниясының бас атқарушы директоры.

///
	Жиын барысында елдің экономикалық және әлеуметтік дамуының негізгі мәселелері қаралды, сондай-ақ алдағы кезеңге арналған жоспарлар белгіленді.

	Мемлекет басшысы мемлекеттік органдардың толыққанды жұмысы үшін барлық қажетті шешімдер қабылданып, тиісті жағдай жасалғанын атап өтті.

	Нұрсұлтан Назарбаев әлемдік экономикада қалыптасқан ахуал өңірлік те, жаһандық та тұрғыдан жіті көңіл бөлуді талап ететінін айтты.

	– Үкіметтің бұдан арғы экономикалық саясаты қазіргі кездегі қатерлерді ескеруге бағытталуы керек. Бүгінде біз өзгерген ахуалды ескере отырып, жаңа іс-шаралар әзірлеуге тиіспіз, – деді Қазақстан Президенті.

	Мемлекет басшысы «Қазақстан-2050» Стратегиясында көрініс тапқан міндеттерді іске асырып жатқан Үкіметтің жұмысын жандандыруға назар аударды.

	Нұрсұлтан Назарбаев бүгінгі жағдайлар Үкіметтің алдына жаңа міндеттер қойып отырғанына тоқталып өтті.

	Атап айтқанда, 2015 жылғы 1 қаңтардан бастап  Еуразиялық экономикалық одақ туралы шарт күшіне енеді, сондай-ақ еліміз ДСҰ-ға кіру туралы келіссөздердің соңғы сатысында тұр, ал биылғы желтоқсанға дейін ЭЫДҰ-мен ынтымақтастық бағдарламасы қабылданады.

	– Жаңа  интеграциялық жағдайлардағы біздің экономикамыздың жұмысын жалғастырып, тереңдете түсу керек. Ресей мен Белорусьтің өңірлерімен белсене жұмыс жүргізіп, керек жерлерде сауда өкілдіктерін ашатын кез келді, – деді Нұрсұлтан Назарбаев.

	Мемлекет басшысы экспортты әртараптандыру үшін көлік бағдарларын дамытуды маңызды бағыт ретінде атады. Мәселен, «Қорғас Шығыс қақпасы» АЭА-дағы «құрғақ порт» құрылысын аяқтау, Ақтау мен Құрықта теңіз порттары инфрақұрылымдарын қалыптастыру туралы айтылды. Оған қоса, Парсы шығанағы мен Тынық мұхит жағалауындағы елдерде қоймалар салу мүмкіндігін қарастырған жөн.

	Қазақстан Президенті экономика өсіміне серпін беру үшін 2014-2015 жылдары Ұлттық қордан бір триллион теңге бөлу туралы шешім қабылданғанын еске салды.

	– Өткен 3 айда шағын және орта бизнестің жалпы құны 78 миллиард теңгеге есептелген жобалары мақұлданды. Жобаларды нақты қаржыландыруға  47 миллиард теңге бөлінді. Бұл жақсы бастама, бірақ жеткіліксіз. Бөлінген қаражаттың әрбір күнгі бөгелісі – елдің экономикалық өсімі қарқынын бәсеңдету деген сөз, – деді Мемлекет басшысы.

	Нұрсұлтан Назарбаев сондай-ақ Үкіметке 1 қыркүйекке дейін Ұлттық қордан 2015 жылы 500 миллиард теңге мөлшеріндегі екінші транш бөлігін инвестициялау жөнінде нақты ұсыныстар әзірлеуді  тапсырды.

	Мемлекет басшысы экономиканы әртараптандыру Үкімет жұмысының басты басымдығы болып саналатынын атап өтті.

	– 2015-2019 жылдарға арналған Мемлекеттік индустриялық-инновациялық даму бағдарламасы әзірленіп, менің тарапымнан бекітілді. Онда өнеркәсіптің екінші бесжылдықтағы басымдығы бар салалары айқындалған. Биыл экономиканың іргелі салаларында – мұнай-газ және тау-кен металлургиясы салаларында оң өсім қарқынын қамтамасыз ету маңызды. Жаңа кен орындарын барлау мен қолданыстағы өндірістер қуатын жаңғырту жөнінде кең ауқымды жұмысты бастаған жөн, – деді Қазақстан Президенті.

	Нұрсұлтан Назарбаев қазіргі уақытта экономика өсімінің негізгі көзі ІЖӨ-дегі үлесі 53 пайызға жеткен қызмет көрсету саласы болып отырғанын айтты.   

	– Қызмет көрсету саласының бәсекеге қабілеттілігін мақсатты түрде арттыру шаралары қолданылып жатқан елдерде еңбек өнімділігі өсуде. Ал біз әлі күнге дейін бұл саланы назардан тыс қалдырып келеміз. Мәселен, туризм саласында ашылған бір жұмыс орны өзімен бірге жеңіл өнеркәсіпте, азық-түлік өнеркәсібінде және көлік саласында қосымша жұмыс орындарының ашылуына себепші болады. Үкіметке жылдың соңына дейін Қызмет көрсету саласын дамытудың 2020 жылға дейінгі кешенді бағдарламасын әзірлеп, қабылдауды тапсырамын, – деді Мемлекет басшысы.

	Қазақстан Президенті агроөнеркәсіп кешені саласында өңдеу ісінің мәселелері шешімін табуды талап етіп отырғанын айтты. Қазіргі кезде отандық ауыл шаруашылығы өнімінің барлық өндірістері арасында әрі қарай өңдеумен айналысатындар олардың жартысына да жетпейді. Бұл ретте өндірістер қуаты орташа тек 3 пайызға ғана жұмыс істеуде.

	Мемлекет басшысы мемлекеттік субсидияларды тек озық агротехнологияларды енгізіп, сұранысқа ие дақылдар өсіретін тауар өндірушілер алуы керектігіне көңіл аударды. Бұдан бөлек, ауыл шаруашылығы өнімін өндірушілердің бытыраңқылығы мен өндіретін тауарлары  мөлшерінің шектеулігі проблемасын әсіресе ауыл шаруашылығы кооперациясын ынталандыратын заң жобаларын әзірлеу арқылы шешкен дұрыс.

	Қазақстан Президенті бизнес жүргізу шарттарын жақсарту үшін жер учаскелерін рәсімдеуді жеңілдетуді, кәсіпорындарды тіркеуді, электрондық кедендік декларациялау, лицензиялар беруді автоматтандыруды қарастыратын бірқатар заңнамалық өзгерістер қабылданғанын атап өтті.

	- Мемлекет тарапынан соңғы жылдары көп нәрсе істелді. Енді біз соның нәтижесін және бизнестің оң өзгерістерін, сондай-ақ Ұлттық кәсіпкерлер палатасынан мейлінше тиімді жұмыс жүргізілуін күтуге қақылымыз, - деді Мемлекет басшысы.

	Нұрсұлтан Назарбаев Үкіметтің Бизнесті дамыту мен қолдаудың бірыңғай бағдарламасын бекітуі қажеттігін атап айтты. Сонымен қатар, ол Үкіметке шағын және орта кәсіпкерлік нысандарының 2014 жылғы 1 қазанға дейін жинақталатын айыппұлдары мен өсімақылары бойынша салықтық рақымшылық жасауды тапсырды. Сондай-ақ мемлекеттің экономикаға қатысуын қысқартуды жалғастыру талап етіледі.

	- Жекешелендірудің екінші толқыны мен «Халықтық ІРО» бағдарламалары ілгері баса бастады. Мемлекет активтерінің орташа үштен бірі қысқарады деп болжануда. Жеке сектордың дамуына және жаңа меншік иелерінің пайда болуына мүмкіндіктер ашылуда. Үкіметке жекешелендірудің қарқынды, ең бастысы, ашық әрі мөлдір үдерісін жалғастыру керек. Бұл ретте жекешелендірілетін барлық нысандар өзінің тікелей мақсатында қолданылуы тиіс, - деді Қазақстан Президенті.  

	Білім беру мәселелері жайында айтқан Мемлекет басшысы ЖОО-ларда оқу үшін берілетін білім гранттарына мемлекет айтарлықтай бюджет қаражатын бөлетінін, бірақ білім сапасының төмендігінен жекелеген ЖОО түлектері іс жүзінде жұмыс таба алмайтынын атап өтті.

	- Кәсіптік білім беру жүйесіндегі мамандарды даярлаудың құрылымы мен сапасы еңбек нарығының талаптарына сай келмейді, - деді Нұрсұлтан Назарбаев.

	Соған орай Президент осы бағыттағы жұмысты күшейтуді, соның ішінде колледж оқушыларының міндетті түрде өндірістік тәжірибеден өтуін қарастыратын дуальдік оқыту туралы нормалардың заңнамалық тұрғыдан енгізілуін қамтамасыз етуді тапсырды.

	Қазақстан Президенті әлемдегі барынша дамыған 30 елдің қатарына кіру үшін мемлекеттік басқарудың тиімді жүйесін құру қажеттігін айтты.

	Сонымен бірге, министрліктер және жергілікті атқарушы органдар өз міндеттерін шешу үшін қажетті дербестікке толық ие емес, өздеріне жауапкершілік алмайды. Бұл министрлердің бұйрығымен бекітуге болатын көптеген нормаларды қабылдауды Үкіметке жүктейтін қолданыстағы заңнаманың жетілмегендігімен де байланысты. 

	- Елді дамытудың маңызды бағдарламалары қабылданды, бірақ бізде олардың орындалуы ақсап жатыр, жеделдік пен икемділік жоқ. Министрліктерде тапсырмалар мен міндеттерді орындаудың  көпбуынды күрделі жүйесі әлі де сақталып отыр. Тек соңғы жылдары ғана осындай көпбуындылықтан министрліктердегі ішкі құжат айналымы 3-4 есеге өсті, - деді Нұрсұлтан Назарбаев.

	Мемлекет басшысы мемлекеттік қызметшілердің саны соңғы 10 жылда 8,5 мың адамға өсіп, 90 мыңнан асқанына назар аударды. Оларды ұстап тұру бюджеттің жыл сайынғы әкімшілік шығыстарының өсуіне әкелуде.

	- Осындай икемсіз шенеуніктік аппарат қабылданған шараларды жүзеге асыруда тежегішке айналып, тиімділігін төмендетуде. Сондықтан әрбір басшы өз аппаратын жетілдіруді ойлауы керек, - деді Қазақстан Президенті.

	Нұрсұлтан Назарбаев мемлекеттік аппарат жұмысының жеделдігі мен тиімділігін көтеріп, қағазбастылық пен бюрократияны қысқарту үшін шешім қабылдау орталығын министрліктер мен өңірлер деңгейіне өткеретін ықшамды Үкімет құру қажеттігін айтты. 

	Осы мақсатта Үкіметтің 12 министрлік пен 30-ға жуық комитеттен тұратын жаңа құрылымы туралы шешім қабылданды. Бұл ретте жаңадан 5 министрлік құрылады.

	Экономика және бюджеттік жоспарлау, өңірлік даму министрліктерінің, статистика, табиғи монополияларды реттеу, бәсекелестікті қорғау, тұтынушылар құқығын қорғау агенттіктерінің функциялары мен өкілеттіктері берілетін Ұлттық экономика министрлігін Ерболат Досаев басқарады.

	Денсаулық сақтау және әлеуметтік даму министрлігіне денсаулық сақтау, еңбек және халықты әлеуметтік қорғау министрліктерінің функциялары мен өкілеттіктері берілетін болады. Басшылығына Тамара Дүйсенова тағайындалды.

	Мәдениет және спорт министрлігі мәдениет министрлігінің, дін істері, спорт және дене шынықтыру агенттіктерінің функциялары мен өкілеттіктерін біріктіреді. Министрі  Арыстанбек Мұхамедиұлы болады.

	Инвестициялар және даму жөніндегі министрліктің қарауына индустрия және жаңа технологиялар, көлік және коммуникациялар министрліктерінің, байланыс және ақпарат агенттігінің, Ұлттық ғарыш агенттігінің міндеттері, сондай-ақ энергия тиімділігі және геология мәселелері кіреді.   Оны Әсет Исекешев басқарады.

	Сонымен бірге энергетика министрлігін құру туралы шешім қабылданып, оған мұнай және газ, индустрия және жаңа технологиялар (энергетика бөлігінде), қоршаған орта және су ресурстары (қоршаған ортаны қорғау бөлігінде) министрліктерінің функциялары мен өкілеттіктері, сондай-ақ «жасыл экономиканы» дамыту мәселелері беріледі. Жаңа мемлекеттік органның басшылығына  Владимир Школьник тағайындалды.

	Төтенше жағдайлар министрлігінің функциялары мен өкілеттіктері Ішкі істер министрлігіне беріледі, оның басшылығында Қалмұханбет Қасымов қалады.

	Нұрсұлтан Назарбаевтың мәлім еткеніндей, қалған министрліктер өкілеттіктеріндегі кейбір өзгерістерімен сақталады. Атап айтқанда, экономика және бюджеттік жоспарлау министрлігінен бюджеттік жоспарлау саласындағы функциялар Қаржы министрлігіне беріледі. Балық шаруашылығы, жануарлар әлемі, орман, су ресурстарын басқару саласындағы функциялар қоршаған орта және су ресурстары министрлігінен Ауыл шаруашылығы министрлігінің құзырына өтеді.

	Премьер-Министрдің екі орынбасары ғана болады – Бақытжан Сағынтаев және Гүлшара Әбдіқалықова.

	Сонымен қатар қаржы полициясын таратып, оның сыбайлас жемқорлық қылмыстар мен құқық бұзушылықтардың алдын алу, анықтау, жолын кесу, ашу және тергеу жөніндегі функциялары мен өкілеттіктерін жаңадан құрылатын Мемлекеттік қызмет істері және жемқорлыққа қарсы іс-қимыл агенттігіне беру туралы шешім қабылданды. Жаңа ведомствоны Қайрат Қожамжаров басқарады. Бұл ретте экономикалық және қаржылық құқық бұзушылық мәселелері қаржы министрлігіне беріледі.

	Қазақстан Президенті барлық мемлекеттік органдардың басшылары өз аппараттарын оңтайландыруы қажеттігін, функциялардың қайталануын болдырмауы тиістігін айтты.

	- Үкімет те министрліктердегі комитеттер санын оңтайландыруы қажет. Министрлік құрылымында аумақтық бөлімшелері бар комитеттер болуы тиіс. Аумақтық бөлімшелері жоқ комитеттер мен агенттіктер министрліктің департаменті ретінде қайта ұйымдастырылуы тиіс, - деді Нұрсұлтан Назарбаев.

	Мемлекет басшысы сондай-ақ жергілікті өзін-өзі басқару органдарының мықты қаржы-экономикалық дербестігінің негізін жасау мәселесін қамтамасыз етуді тапсырды.

	Қазақстан Президенті алдағы әлеуметтік-экономикалық дамуымыз әлемдегі және ТМД кеңістігіндегі ахуалды есепке ала отырып жүзеге асырылу керектігіне назар аударды. Осыған орай ол Қазақстанның маңызды серіктесі болып саналатын Украинадағы шиеленіс оның экономикасын құлдыратуға апаратынын атап өтті.

	- Бұл ел Үкіметінің ресми болжамы бойынша ІЖӨ-нің құлдырауы жыл аяғына дейін кемінде 6 пайызды құрайды. Инфляция 20 пайызға дейін өседі. Ұлттық валюта едәуір құнсыздануы мүмкін. Бұл бізді алаңдатпай қоймайды,  өз экономикалық саясатымызда мұны ескеруге тиіспіз. Украина ТМД-ның еркін сауда аймағының қатысушысы екені белгілі. Бізді бұл елмен ауқымды шаруашылық желілері, сауда келісім-шарттары, адам тағдырлары байланыстырады. Осының бәрі біздің едәуір алаңдаушылығымызды туғызады, - деді Нұрсұлтан Назарбаев.

	Мемлекет басшысы бір кезде ең қуатты кеңестік республикалардың бірі болған Украинаның қақтығыс салдарынан ондаған жылдарға кері кеткенін айтты. Құлдырауға ұшыраған экономиканы және әлеуметтік нысандарды қалпына келтіру үшін көптеген жылдар қажет болады. 

	Мемлекет басшысы Қазақстан Украинадағы қарапайым жұрттың қасірет-қайғысына жаны ашитынын айтты.

	- Біз қақтығысушы жақтардың бәрін келіссөзге келіп, сенім мен ашық диалог негізінде, әсіресе әйелдер мен балаларға зардабы тиіп жатқан қантөгісті тоқтату үшін өзара қолайлы шешімнің жолын іздеуге шақырамыз. Бұдан басқа ақылға қонымды баламалы жол жоқ деп санаймын. Мен өз тарапымнан мүмкіндігіне қарай атсалысамын және қолдан келгеннің бәрін жасаймын, - деді Нұрсұлтан Назарбаев.

	Қазақстан Президенті атап өткендей, Украинаның мысалы бірлік пен тұрақтылықтың маңыздылығын көрсетеді. Қоғам еңбектенуді қойған кезде, адамдар митингіге жұмысқа барғандай шыққанда жауды елдің ішінен іздей бастайды, орны толмас салдарға ұрындыратын тәртіпсіздіктер туады.

	Тек бейбіт өмір мен адал еңбек қана бақ-берекені қамтамасыз етеді. Халықтың бірлігі – ең үлкен құндылық, оны көздің қарашығындай сақтау – бүкіл халықтың парызы, - деді Нұрсұлтан Назарбаев.

	Қазақстан Президенті біздің еліміздің мемлекеттік органдары мен қоғамдық институттарының мұндай жағдайдағы басты міндеті бейбітшілікті, келісімді, тыныштықты және елдегі қауіпсіздікті сақтау екендігіне тоқталды.

	- Бүгінде саяси партиялардың, қоғамдық ұйымдардың, кәсіподақтардың, үкіметтік емес ұйымдардың бірлігін нығайтуды жалғастыру және барлық бұқаралық ақпарат құралдарының жұмысын мемлекет пен халықтың жалпы игілігі үшін бағыттау маңызды болып отыр. «Нұр Отан» партиясы әсіресе жергілікті жерлерде орын алып отырған проблемаларды шешу үшін ел тұрғындарымен жүргізілетін жұмысты күшейтуі керек. Біз әрқашан жастарды толеранттылық, өзі еліне деген сенімділік рухында тәрбиеледік. Елдің бәрін, ең алдымен жастарды, «Қазақстан - 2050» Стратегиясында белгіленген мақсаттарға жетуге арналған жұмыстарға тарту керек. ХХІ ғасырдың ортасына дейін біз алға қойған тарихи мақсат төңірегінде топтасқан біртұтас халық қана өз миссиясын орындай алады, - деді Мемлекет басшысы.

	Отырыс барысында Б.Сағынтаев, Ә.Исекешев, Г.Әбдіқалықова, Е.Досаев, Ө.Шөкеев және Қ.Бишімбаев атқарылып жатқан жұмыстар туралы баяндама жасады.



///
	

	Отырыста өңірдегі орнықты даму мен қауіпсіздікке байланысты мәселелер қарастырылды. ТМД елдерінің сауда-экономикалық және мәдени-гуманитарлық ынтымақтастығына ерекше назар аударылды.

	Өз сөзінде Нұрсұлтан Назарбаев экономиканы дамыту тақырыбы және жалпы қауіпсіздік мәселесі барған сайын өзара байланысты болып бара жатқанын атап өтті.

	 Мемлекет басшылары «Кеңес халқының 1941-1945 жылдардағы Ұлы Отан соғысындағы Жеңісінің 70 жылдығын мерекелеуге дайындық жасау туралы» шешім қабылдады. Отырысқа қатысушылар тірі қалған соғыс ардагерлері мен тыл еңбеккерлеріне құрмет көрсету қажеттігін атап өтті. Ұлы Отан соғысындағы Жеңіс біздің елдерімізді біріктіруші басты тарихи оқиға болып саналатыны атап өтілді.

	Сондай-ақ отырыста «Достастықтың мәдени астаналары» мемлекетаралық бағдарламасы қабылданды. Ол тату көршілестіктің тарихы, ортақ дәстүрлері мен мәдениеттері арқылы байланыс орнатқан біздің елдеріміздің халықтарын жақындастыру үшін маңызды мәнге ие болады. Биыл Достастықтың мәдени астаналары қазақстандық Астана және түркіменстандық Мары қалалары болып белгіленді.

	«Бір жыл – бір тақырып» формуласы бойынша жұмыстар аясында 2013 жылды Тәуелсіз Мемлекеттер Достастығында Экологиялық мәдениет және қоршаған ортаны қорғау жылы деп жариялау туралы шешім қабылданды. Отырысқа қатысушылар біздің елдерімізде тиісті іс-шараның өткізілуі осы саладағы мемлекетаралық серіктестікке серпіліс беретініне сенім білдірді.

	Бұл тақырып аясында Қазақстан «Жасыл көпір» және «Жаһандық энергия-экологиялық стратегия» астаналық бастамасын әзірледі. Бұл құжаттардың ережелері «РИО+20» қорытынды құжатында көрініс тапқан. Сонымен қатар, ТМД елдерінде экология туралы қамқорлық Қазақстанның ЭКСПО-2017-дағы «Болашақтың энергиясы» тақырыбымен үндеседі.

	Отырыстың қорытындысы бойынша ТМД-ға мүше мемлекеттердің біріктірілген  валюталық нарығын ұйымдастыру саласындағы ынтымақтастық туралы, ТМД-ға мүше мемлекеттердің қаржылық барлау бөлімшелері жетекшілерінің Кеңесін құру туралы, ТМД-ға мүше мемлекеттердің құзырлы органдары жоғары оқу орындарында антитеррористік бөлімшелер мамандарын даярлауда ынтымақтастық туралы, терорризмге және өзге экстремистік зомбылық көрсетуге қарсы күресті жүзеге асырушы құзырлы органдарды материалдық-техникалық қамтамасыз етуде ынтымақтастық туралы келісімдерге қол қойылды.

	Сондай-ақ ынтымақтастықтың түрлі бағыттары бойынша 19 шешімге қол қойылды, ТМД-ға мүше мемлекеттер басшыларының Декларациясы қабылданды.   

	Қазақстан Президенті саммитте қол жеткізілген уағдаластықтар мемлекетаралық серіктестіктің іргетасын нығайта түсетініне сенім білдірді.

///Мемлекет басшысына министрліктің қазіргі жұмыстары және алдағы жоспарлары жөнінде баяндалды.
Қазақстан Президенті министрлікке бекітілген мемлекеттік және салалық бағдарламаларды тиімді орындаудың маңыздылығына назар аударды.
Қасым-Жомарт Тоқаев жол-көлік инфрақұрылымын жаңғырту, сондай-ақ индустриялық даму жобаларын уақтылы іске асыру мәселелеріне тоқталды.
Кездесу қорытындысы бойынша Мемлекет басшысы бірқатар нақты тапсырма берді.
///
	 

	Әңгіме барысында Қазақстанның Халықаралық олимпиада комитетімен ынтымақтастығының қазіргі ахуалы мен болашағы талқыланды.

	Т.Бах қазақстандық олимпиадашылардың соңғы жылдардағы табыстарының көрсеткіші болып отырған еліміздегі спортты дамыту шараларына жоғары баға берді.

	Алматының 2011 жылғы Азия ойындарын және өзге де халықаралық спорттық шараларды ұйымдастырудағы оң тәжірибесі атап өтілді.

	Мемлекет басшысы Халықаралық олимпиада комитетінің 7-9 желтоқсанда Монакода өткен 127-сессиясының табысты қорытындыларына ризашылығын білдірді. 
///Мемлекет басшысына соттардың қызметін жетілдіруге және судьялардың жұмысына халықтың сенімін арттыруға бағытталған 16 заң жобасы әзірленгені туралы баяндалды.
Сонымен қатар, саланы білікті кадрлармен толықтыру үшін жүргізілген жұмыстар жайы да айтылды. Жоғарғы Сот төрағасының айтуынша, биыл енгізілген жүйе бойынша судьялардың ішінде кездейсоқ мамандар болмайды. Алдағы 2,5 жылдың ішінде сот жүйесі лайық емес кадрлардан толық тазартылады.
Кездесу соңында Қасым-Жомарт Тоқаев жақында бекітілген сайлауалды тұғырнамасын жүзеге асыру жөніндегі іс-қимыл Жоспарында көрсетілген сот төрелігін іске асыру сапасын арттыру және сот жүйесін одан әрі жаңғырту жөніндегі ұсыныстарды жүзеге асыру үшін бірқатар нақты тапсырма берді.  
 
  

///
	 

	Кездесудің алдында Қазақстан Президенті өңірдің ауыл шаруашылығы алқаптарын аралап көрді.

	Кездесу барысында Қостанай облысының әкімі Н.Сәдуақасов өңірдің негізгі әлеуметтік-экономикалық даму қорытындылары мен алдағы кезеңге арналған міндеттер туралы баяндады. Сондай-ақ ҚР ауыл шаруашылығы министрі А.Мамытбеков қысқаша есеп берді.

	Өз сөзінде Мемлекет басшысы Қостанай облысы астық дақылдарын көп жинайтынын, оның көлемі бүкіл Қазақстан бойынша жиналатын астықтың 25 пайызын құрайтынын айтты.

	Нұрсұлтан Назарбаев бұл облыс елдегі ауыл шаруашылығы өнімдерін өндіретін жетекші өңір саналатынын, соңғы 6 жылда аймақтың агроөнеркәсіп кешеніне үлкен мемлекеттік қолдау жасалғанын атап өтті. 

	Бұл ретте Қазақстан Президенті өңірдің осы саласындағы жағдай барлық жағынан қанағаттанарлық емес екеніне назар аударды. Бұл мал шаруашылығын дамытуға кесірін тигізетін, астықтың бір ғана түрінің сақталуына да қатысты.  Сонымен қатар, үлкен жайылымдық алқаптар бола тұра, олар тура мақсатында жартылай ғана пайдаланылады.  

	– Облыстың әлеуеті ірі қара мал санын бүгінгі 400 мың бастан 1,5 миллионға дейін жеткізуге мүмкіндік береді, – деді Мемлекет басшысы.

	Нұрсұлтан Назарбаев облыста ылғал сақтау технологияларын енгізу мен егістікті әртараптандырудан тиісті нәтиже байқалмайтынын да атап айтты.

	– Облыста егіннің 83 пайызын астық алып жатыр, көкөніс, картоп егістігі өсірілмегін, ал мал азығы 15 мың гектарға қысқарған, – деді Қазақстан Президенті.

	Мемлекет басшысы Қостанай облысындағы өңдеуші өндірістердің өніммен қамтылу мәселесі алаңдаушылық тудыратынын айтты.

	– Ет өңдейтін зауыт салдық, ол 50%, жұмыс істейді, мемлекеттің ақшасы тиімсіз жұмсалды, – деді Мемлекет басшысы.

	Осыған байланысты Нұрсұлтан Назарбаев жобаларды тиімді жүзеге асыру үшін қаржыландырмас бұрын мұқият есеп жүргізіп, нарықты жақсылап зерттеп алу қажеттігін айтты.

	Қазақстан Президенті Аркалық қаласын дамытуға көңіл бөлу қажеттігіне, жаңа теміржолдың ашылуына байланысты ол үшін жаңа мүмкіндіктер мен жұмыс орындары пайда болып жатқанына тоқталып өтті.

	Мемлекет басшысы өңірде ауыл жастарын жұмыспен қамтумен айналысу қажеттігін айтты.

	– Егер жастар ауылда қалып, жұмыс істегісі келсе, оларға шаруашылықпен айналысуды үйрету керек, – деді Қазақстан Президенті.

	Сонымен қатар, Нұрсұлтан Назарбаев денсаулық сақтау саласындағы түйткілді мәселелерді – өлім деңгейінің жоғарылығын, өңірдегі өкпе ауруының көптігін, ауыз сумен және мектепке дейінгі балалар мекемелерімен қамтамасыз ету қажеттігін атап өтті.

	Қазақстан Президенті аталған барлық мәселе бойынша жедел шаралар қабылдау керектігіне назар аударды.

	Кездесу соңында Мемлекет басшысы қатысушыларға бақ-береке және еңбектеріне табыс тіледі.

	Өз кезегінде облыстың аграрлық кәсіпорындары өкілдері Нұрсұлтан Назарбаевқа ауыл шаруашылығы мәселелеріне ұдайы көңіл бөліп отыратыны үшін алғыстарын айтып, саланы дамытуға қатысты шаралар уақтылы қабылданатынын атап өтті.



///
	 

	Сапар барысында Мемлекет басшысының бірқатар нысандарды аралауы, сондай-ақ өңірдің жұртшылық өкілдерімен және кәсіпкерлерімен кездесуі жоспарланып отыр. 
///
	 

	Нұрлан Зайроллаұлы Нығматулин Қазақстан Республикасы Президенті Әкімшілігінің Басшысы болып тағайындалсын.

	 

	Қазақстан Республикасының

	             Президенті                                                                                         Н.Назарбаев

	 

	 

	 

	Астана, Ақорда, 2014 жылғы  3 сәуір

	         № 782
///Қасым-Жомарт Тоқаевқа министрліктің алдағы уақыттағы жоспарлары және Президенттің халыққа Жолдауында берген тапсырмаларының орындалуы туралы баяндалды. 
Атап айтқанда, Серікқали Брекешев Мемлекет басшысына Ұлттық геологиялық қызмет құруға қатысты жұмыстар, «Минералдық ресурстардың ұлттық деректер банкі» ақпараттық жүйесінің әзірленуі жөнінде мәлімет берді.
Президентке су шаруашылығын дамыту жөніндегі тапсырмаларының орындалу барысы туралы баяндалды. Министрдің айтуынша, бес жылдың ішінде суару желісінің кемінде 120 арнасы қалпына келтіріліп, жалпы көлемі 1,7 миллиард текше метр болатын жаңадан тоғыз су қоймасы салынады.  
Қасым-Жомарт Тоқаев су үнемдеу технологияларын енгізу ісін ынталандыру және су саласын цифрландыру қажет екенін атап өтті. 
Кездесу барысында атмосфералық ауаның ластануын азайту бағытында қабылданып жатқан шараларға ерекше мән берілді. Ведомство басшысының айтуынша, экологиялық жағдайды жақсарту мақсатында аймақтар бойынша жол карталары бекітіліп, «Жасыл Қазақстан» ұлттық жобасы әзірленді және кәсіпорындармен бірқатар меморандумға қол қойылды. Аталған құжаттар қалдықтардың көлемін 20-дан 30 пайызға қысқартуға мүмкіндік береді.
Кездесу соңында Мемлекет басшысы жаңадан тағайындалған министрге бірқатар нақты тапсырма берді.
///
	

	Кездесу барысында сауда-экономикалық және көлік-коммуникациялық салалардағы екі жақты ынтымақтастықты нығайтудың негізгі бағыттары талқыланды.    

	Сонымен қатар, мемлекет басшылары Қазақстан мен Түркіменстан арасындағы келешектегі мәдени-гуманитарлық өзара іс-қимыл мәселесін қарастырды.

///Германияның Linde Group компаниясының вице-президентімен өткен кездесуде газ химиясы саласындағы инвестициялық жобаларды жүзеге асырудың перспективаларына мән берілді.
Мемлекет басшысы аталған компанияның Қазақстан экономикасының дамуына қосқан үлесін жоғары бағалады. 2020 жылы Linde Group Теміртау қаласында оттегі, азот және аргон өндіру жөніндегі ТМД бойынша аса ірі жобаның екінші кезеңін іске асырды.
Президентке компанияның Жаңаөзен қаласындағы газ өңдеу зауытының құрылысына қатысты жоспары туралы мәлімет берілді. 
Қасым-Жомарт Тоқаев Германиямен арадағы инвестициялық ынтымақтастықты дамытудың стратегиялық маңызы бар екенін атап өтіп, Linde Group компаниясын еліміздің газ химиясы бағытындағы жобаларын жүзеге асыруда жан-жақты серіктестік орнатуға шақырып, мемлекет тарапынан шетелдік серіктестерге қолдау көрсетілетінін айтты.
///Нұрсұлтан Назарбаев Біріккен Араб Әмірліктеріне жұмыс сапары аясында Дубай халықаралық қаржы орталығы (DIFC) басшылығымен кездесті.
Мемлекет басшысы кездесу барысында DIFC қызметімен және  орталықтың бұдан әрі қарай даму перспективасымен танысты.
Қазақстан Президентіне Дубай халықаралық қаржы орталығы құрылған кезеңнен бері оның Дубай қаласының ішкі жалпы өніміне қосқан үлесі 8%-ға жеткені туралы мәлімет берілді.
Нұрсұлтан Назарбаев Астана халықаралық қаржы орталығының жұмысын ұйымдастыру барысында біздің еліміз Біріккен Араб Әмірліктерінің тәжірибесін зерттеп, қолданып отырғанын атап өтті. Сондай-ақ, орталықтың жұмысын одан әрі тиімді жүргізу мақсатымен бірқатар шаралар іске асырылғанын айтты.
Қазақстан Президенті Астана орталығы базасында құрылатын Еуразия аймағындағы жетекші қаржы құрылымы ретінде Астана халықаралық қаржы орталығын дамыту жөніндегі өз ойларын ортаға салды.
Келіссөз соңында тараптар екіжақты ынтымақтастықтың нәтижелері мен одан әрі даму перспективаларын талқылады.


///
	 

	Сапар барысында Қазақстан Президентінің Нидерланд Королімен және Премьер-Министрімен кездесулері, сондай-ақ оның Гаага қаласында өтетін Ядролық қауіпсіздік жөніндегі үшінші жаһандық саммит жұмысына қатысуы жоспарланған.
///Мемлекет басшысы Шымкент мұнай өңдеу зауытының жұмысымен танысты.
Кәсіпорын К-4 және К-5 экологиялық стандарттарына сай мұнай өнімдерін өндіруге маманданған. Зауыт жаңғырту жұмыстарының нәтижесінде мұнай өңдеу көлемін жылына 6 миллион тоннаға дейін көбейтті.
Сондай-ақ, Нұрсұлтан Назарбаевқа Атырау және Павлодар мұнай өңдеу зауыттарының жұмысы жөнінде мәлімет беріліп, Қазақстанның мұнай нарығындағы қазіргі жағдай туралы баяндалды.
Баяндаманы тыңдаған соң Қазақстан Президенті экологиялық тұрғыдан таза жанармай түрлерін пайдаланудың және оның тұрғындар үшін қол жетімді болуын қамтамасыз етудің маңызды екенін атап өтті.
– Біз газбен жүретін автобустар шығарып жатырмыз. Солардың өндіріс көлемін ұлғайту қажет. Бұл ұлттық экономиканы ынталандырып, экологияға  келетін зиянды азайтады. Сонымен қатар, көлікті газбен жүруге көшіру оның иелері үшін де тиімді, – деді Мемлекет басшысы.



///
	 

	Сапар барысында Елбасының бірқатар нысандарды аралап, өңірдің жұртшылық өкілдерімен және кәсіпкерлермен кездесуі, сондай-ақ Шахтер күні мен Қарағанды қаласының 80 жылдығына арналған мерекелік шараларға қатысуы жоспарланған. 
///Қытайлық бизнесменмен кездесу кезінде әлемдік экономикадағы заманауи және маңызды мәселелер, кәсіпкерлік пен электронды коммерцияны дамыту жағдайы сөз болды.
Мемлекет басшысы Джек Маны Қытай Халық Республикасының 70 жылдық мерекесімен және «Alibaba Group» компаниясының құрылғанына 20 жыл толуымен құттықтап, екі ел арасындағы стратегиялық әріптестікте заманауи технология саласы маңызды рөл атқаратынын айтты.
– Мен сіздің Қазақстанға қолдау көрсетем деген ниетіңізді жоғары бағалаймын. Біз Қазақстан мен Қытайдың арасындағы цифрлық экономиканы дамытуға қатысты стратегиялық келісім жасадық. Осы іске сіздің де атсалысқаныңызды қалаймыз,– деді Қасым-Жомарт Тоқаев.
Өз кезегінде әлемдегі ең ауқатты адамдардың бірі Джек Ма Қазақстанда бірнеше рет болғанын, біздің елдің мәдениеті мен адамдары ерекше әсер қалдырғанын жеткізді. Ол өзінің тәжірибесін қазақстандықтармен бөлісуге дайын екенін мәлімдеді.
«Alibaba Group» компаниясы директорлар кеңесінің төрағасы Чжан Юн Мемлекет басшысына әлемдік интернет сауданың көшбасшысы саналатын ұжымның тарихы мен қызметі жайында, қалыптасқан өзіндік дәстүрі туралы, болашақтағы жоспарлары мен электронды коммерциядағы жаңа трендтер хақында баяндады.



/// 
Қазақстан Президенті  елдің орнықты дамуы мемлекеттік саясаттың арқасында қамтамасыз етіліп отырғанын атап айтты.
– Еңбек еткісі келетіндер үшін қалада да, ауылда да барлық жағдай жасалған. Республиканың барлық облыс орталықтары түрлене түсті, аудан орталықтары жүйелі дамып келеді. Мемлекет ауыл шаруашылығы саласына қомақты қаражат бөлуде. Бұл салада өндірілетін өнім көлемін ұлғайтуға, сәйкесінше, ауыл тұрғындарының әл-ауқатын арттыруға мүмкіндік береді. – деді Мемлекет басшысы.

Нұрсұлтан Назарбаев  «Қазақстан-2050» Стратегиясы мен негізгі мемлекеттік бағдарламаларды жүзеге асырудағы мақсат елімізді әлемнің дамыған 30 мемлекетінің қатарына қосу екенін атап өтті.

Соңында Мемлекет басшысы облыс тұрғындарына бақ-береке және табыс тіледі. 
///Қасым-Жомарт Тоқаевқа Қазақстанның көлік-логистикалық әлеуетін арттыруға халықаралық компанияның қатысуы жөнінде мәлімет берілді.
Қазақстан Президенті шетелдік инвесторлардың өзара тиімді жұмысы үшін елімізде барлық қажетті жағдай жасалғанын айтты.
– Қазақстанның Ақтау, Құрық теңіз порттарына қатысты инфрақұрылымдық жобаларды жүзеге асыруға атсалысып жүргеніңізді білеміз. Аталған жобалар жемісті әрі тиімді болады деп үміттенемін, – деді Мемлекет басшысы.
Сұлтан Ахмед бин Сулайем Қасым-Жомарт Тоқаевқа кездескені үшін алғыс айтып, DP World компаниясының жақын арада іске асыру үшін жоспарлаған перспективті инвестициялық жобалары туралы айтты. 

///
	 

	Мемлекет басшылары екіжақты ынтымақтастықты, сондай-ақ еуразиялық экономикалық ықпалдастықты дамыту мәселелерін талқылады.

	Телефонмен сөйлесуге армян тарапы бастамашылық етті.
///
	

	Сапар барысында Өзбекстан Президенті И.Каримовпен келіссөздер жүргізу жоспарланған. Мемлекет басшылары бұрын қол жеткізілген уағдаластықтарды іске асыру барысын, сондай-ақ, мемлекетаралық ынтымақтастықтың түрлі бағыттары жөнінде екіжақты қарым-қатынастардың жай-күйі мен даму перспективасын талқылайды.

	Келіссөздер қорытындысы бойынша бірқатар екіжақты және үкіметаралық келісімдерге қол қою жоспарланған.

	Сонымен қатар, Мемлекет басшысы сапары аясында Қазақстан Республикасының Өзбекстан Республикасындағы Елшілігінің жаңа ғимаратының, сондай-ақ, Ташкентте қазақтың ұлы ағартушы-ақыны Абай ескерткіші ашылуының салтанатты рәсіміне қатысады.
///
	 

	Кездесу барысында компанияның Қазақстандағы қызметінің негізгі бағыттары талқыланды.

	Мемлекет басшысы «Арселор Миттал» жұмысының оң нәтижелеріне тоқталды.

	– Жалпы, компания шығаратын өнімдерге деген бағаның көтерілуі нәтижесінде көрсеткіштердің жақсаруы, табыстың көбеюі байқалуда. Негізгі стратегиялық міндет бұрынғысынша болат өндірісін 6 миллион тоннаға дейін ұлғайту болып қала бермек, – деді Нұрсұлтан Назарбаев.

	Қазақстан Президенті сондай-ақ компанияда жұмыспен қамтылған еңбеккерлерді әлеуметтік тұрғыдан қолайлы жағдайлармен қамтамасыз етудің маңыздылығына назар аударды.

	– Қазір ең басты нәрсе – өндірісте жұмыс істейтіндердің әлеуметтік көңіл-күйі. Менің теміртаулық металлургтермен және қарағандылық кеншілермен қарым-қатынасым ерекше. Сондықтан, жұмыс орындары қысқарып, жалақы төленбей жатса, олар тікелей маған хабарласады, – деді Нұрсұлтан Назарбаев.  

	Л.Миттал компания инвестицияларды еселеу арқылы өндірісті дамытуды жалғастырып жатқанын айтты.

	– Әлемдік экономикадағы тұрақсыздыққа қарамастан, «АрселорМиттал Теміртау» қызметі соңғы 4 жылда ұдайы кеңейіп отырды. Біз жылына орта есеппен 350 миллионнан 400 миллион долларға дейін  инвестиция салдық. Домна пештері мен орталық зауыттағы өндірісті жақсартып, аясын кеңейту жұмыстарын жалғастырдық, – деді компания басшысы.

	Соңында компанияның ел экономикасындағы маңызды рөлі мен оның индустриялық-инновациялық даму бағдарламасының екінші бесжылдығына қатысуының қажеттігі атап өтілді.  


/// 
Автор хатында 2012 жылы тамызда Ұлттық ғылыми кардиохирургия орталығында өзіне донорлық жүрек орнату отасы жасалғанын айтады.
«Міне, екі жылдан бері донорлық жүрекпен өмір сүріп келемін. Бала тәрбиелеп, ел қатарлы өмір сүрудемін. Жүрек ауыстыру туралы бес жыл бұрын армандай да алмаған едім. Денсаулық сақтау саласын дамытуға Сіздің тікелей араласуыңыздың арқасында біз қазір жоғары технологиялық медициналық көмек алу мүмкіндігіне иеміз, бұрын ол тек шетелде және көп ақшаға жасалатын», – делінген хатта.
Ж.Оспанов отандық медицинаны дамыту үшін жағдай жасалғанына ризашылығын білдіріп, соның арқасында өмір сүруге екінші мүмкіндік алғанын айтады.
Соңында автор жеке өзінің және отбасының атынан Мемлекет басшысына мықты денсаулық пен бақыт, ал барша Қазақстан халқына бақ-береке және игілік тілеген.
///
	 

	11 сәуірде Қазақстан Президентінің төрағалығымен Ұлттық инвесторлар кеңесінің отырысы өтеді, онда отандық кәсіпкерлікті дамытудың өзекті мәселелері талқыланады деп жоспарланған.
///Салтанатты рәсімде сөз сөйлеген Елбасы барша түлектерді айтулы күнмен құттықтады.
Қазақстанның Тұңғыш Президенті осыған дейін төрт жыл ішінде Университетті 2600-ден астам студент бітіргенін айтты.
– Университет түлектері – елімізде және шетелде сұранысқа ие болып отырған бәсекеге қабілетті жас мамандар. Бүгін Университетті бітіріп жатқан 963 түлектің 565-і бакалавриат бағдарламасы бойынша, 378-і магистратура және 20-ы докторантура бағдарламасы бойынша білім алды. Бакалавриат бағдарламасы бойынша оқу бітіргендердің 40 пайыздан астамы әлемнің үздік университеттерінен шақыру алып, оқуын жалғастырды, – деді Елбасы.
Нұрсұлтан Назарбаев студенттердің ғылыми-зерттеу жұмысының нәтижелері және қол жеткізген жетістіктерін атап өтті.
– Былтыр Ғылым және технология мектебінің студенттік командасы  Бостонда өткен iGEM гендік-инженерлік машиналар халықаралық байқауында алтын медаль жеңіп алды. Ғылыми әзірлемелерді коммерцияландыруға қатысты iGEM жобасын атап өтуге болады, – деді Қазақстанның Тұңғыш Президенті.
Елбасы Университеттің жоғары білікті және бәсекеге қабілетті кадрлары Қазақстанның жоғары технологиялы индустриясын дамытуға зор үлес қосып отырғанын айтты.
– 2019 жыл Жастар жылы болып жарияланды. Жастар – еліміздің қазіргі әлемдегі бәсекеге қабілеттілігінің негізгі факторы. Қазақстанның болашағы сіздерге, сіздердің білімдеріңізге, күш-қуаттарыңыз бен патриоттық сезімдеріңізге байланысты. Сіздер өз әлеуеттеріңіз мен мүмкіндіктеріңізді толық іске асыру үшін біз барлық жағдайды жасап отырмыз, – деді Нұрсұлтан Назарбаев.
Қазақстанның Тұңғыш Президенті «NU – Назарбаев Университеті» брэнді әлемдік академиялық ортада ғана емес, сонымен қатар мемлекеттік басқару, бизнес, медицина, инновация, ІТ-технология саласында кеңінен танымал болды.
– Бұл бастама Қазақстанда ғана емес, сондай-ақ бүкіл посткеңестік кеңістікте озық жобаға айналып, өз саласында көш бастады. Университет қысқа мерзім ішінде жоғары білікті кәсіби кадрлар дайындайтын, сондай-ақ отандық ғылыми зерттеулер мен әзірлемелерді дамытатын еліміздің беделді оқу орны ретінде қалыптасты. Білім ордасының басты активі – оның зияткерлік әлеуеті саналатын адамдар – оқытушылар, студенттер, басқарушы персонал, – деді Елбасы.
Нұрсұлтан Назарбаев түлектерді еліміз бен қоғамымызды дамыту ісіне белсене атсалысуға шақырды.
– Сіздер жоғары білікті мамандар ғана емес, сондай-ақ, азаматтық жауапкершілікті сезінетін қоғамның белсенді мүшелері болуларыңыз керек. Оқуды одан әрі жалғастыру, ел игілігі үшін еңбек ету, Қазақстанның атынан шетелде болу немесе өз ісіңізді бастау сияқты қандай да бір жолды таңдасаңыздар да сіздерге ақ жол тілеймін, жоспарларыңыз табысты іске аса берсін, – деді Қазақстанның Тұңғыш Президенті.
 
Қазақстан Республикасының Тұңғыш Президенті – Елбасының Баспасөз қызметі








///Мемлекет басшысы Қасым-Жомарт Тоқаев жұмыс сапары барысында Шымкент қаласының әкімшілік-іскерлік орталығын аралап, «Shymkent city» жаңа ауданының макетін, әуежайдың жаңа терминалын көрді. «Ескі қалашық», Қошқар ата өзенінің жағалауын абаттандыру және «Тұран» шағын ауданының инженерлік инфрақұрылымын салу жобаларымен танысты.
***
20,5 гектар аумақты қамтитын әкімшілік-іскерлік орталық заманауи инфрақұрылымымен, өмір сүруге және бизнес жүргізуге қолайлы жағдай жасалғандығымен ерекшеленеді, сондай-ақ қала құрылысы мен сәулетінің қазіргі стандарттарына сай келеді. Қаланың жаңа ауданында жалпы аумағы 201,2 мың шаршы метрді қамтитын 2 990 пәтері бар 47 үй салу жоспарлануда.


///
	 

	Кеңес барысында әкімдер Қазақстан Президентіне өңірлеріндегі әлеуметтік-экономикалық ахуал мен өздері атқарып жатқан жұмыстар туралы баяндады.

	Мемлекет басшысы өңірлік деңгейде шешімін табуға тиіс бірқатар өзекті мәселелерді айқындап берді.

	Қазақстан Президенті жиын-терін науқанына, сондай-ақ жылу беру маусымына жан-жақты дайындық жүргізуді тапсырды.

	 


///Қасым-Жомарт Тоқаевқа санитарлық-эпидемиологиялық ахуал, халыққа вакцина салу барысы, сондай-ақ, еліміздің әлеуметтік-экономикалық дамуының өзекті мәселелері туралы баяндалды.
Асқар Мамин еліміздегі санитарлық-эпидемиологиялық жағдайдың тұрақтанғанын айтты. Ол COVID-19 індетінің таралу қарқыны бойынша Қазақстанның «қызыл» аймақтан «сары» аймаққа өткенін атап өтті. Азаматтарды вакциналау қарқыны артып келеді. 1 миллион 565 мың адамға бірінші компонент салынса, 460 мың адамға екінші компонент егілген. 1 сәуір мен 5 мамыр аралығында тәуліктік вакцина салу қарқыны 12,6 есе өскен. Кеше Қазақстанда 140 мыңға жуық адам вакцина салдырған.
Премьер-Министр Президентке бизнесті қолдау жұмыстары жайында мәлімет берді. Қызмет көрсету саласында «ASHYQ» қосымшасын пайдалану ісі белсенді түрде артып келе жатқаны айтылды. Қазіргі уақытта жүйе 3 мыңнан астам бизнес субъектілерін және еліміздің 720 мың тұрғынын қамтып отыр.
Үндістандағы санитарлық-эпидемиологиялық жағдайдың күрт нашарлауына байланысты Мемлекет басшысы Үкіметке аталған елге 6 миллион медициналық маска, 400 мың респиратор, 50 мың обаға қарсы арнайы киім және елімізде өндірілген 105 жасанды жолмен дем беру аппараттарын гуманитарлық көмек ретінде жіберуді тапсырды.
Қасым-Жомарт Тоқаевқа жаппай кәсіпкерлікті дамытудың жаңа тәсілдері, сондай-ақ, нәтижелі жұмыспен қамту, азық-түлік тауарларының бағасын ұстап тұру шараларын іске асыру туралы ақпарат берілді. Монополияға қарсы шаралар аясында Үкімет бизнес субъектілерінің арасында бағаға қатысты сөз байласуды болдырмау жөнінде жұмыс жүргізуде.
Үкімет басшысы негізгі 29 азық-түлік тауарының 23-і бойынша азық-түлік қауіпсіздігінің деңгейі қамтамасыз етілгенін, қалған түрлері бойынша нарықтың ішкі өндіріспен қамтамасыз етілу көрсеткіші 80 пайыздан төмен екенін атап өтті. Ұлттық экономиканың өзін-өзі қамту шаралары шеңберінде биыл 35 сүт-тауар фермасы, 2200 гектар бақ, 3 ет комбинаты, 5 құс фабрикасы, балық өндіретін 4 шаруашылық іске қосылады.
Сонымен қатар азық-түлікті тұрақтандыру қорлары құрылды, айналымға қажетті қаражат бөлінді, оларға азық-түлік жеткізуді қамтамасыз ету үшін алдын ала сатып алу жүзеге асырылды.
Әңгімелесу барысында шетелдік инвестицияларды ел экономикасына тарту жөнінде қабылданып жатқан шаралар қарастырылды.
Кездесу соңында Президент халыққа вакцина салу жұмысының қарқынын төмендетпеуді, азық-түлік тауарларының бағасын бақылауда ұстауды тапсырды. Мемлекет басшысы өте қысқа уақытта коронавирусқа қарсы вакцина жасап, оны Дүниежүзілік денсаулық сақтау ұйымына тіркеген қазақстандық мамандардың еңбегін оң бағалады.
///Нұрсұлтан Назарбаев G-20 Саммитіне қатысу үшін Ханчжоу қаласына келді.
Сонымен қатар, Мемлекет басшысының ҚХР төрағасы Си Цзиньпинмен кездесуі және Саммит аясында делегациялар басшыларымен келіссөздер өткізуі жоспарланған.

///
	 

	6 тамызда Нұрсұлтан Назарбаевтың төрағалық етуімен Үкіметтің экономика және әлеуметтік саланың өзекті мәселелеріне арналған кеңейтілген отырысы өтеді.
///
	 

	Елбасы Монако Князін қызы Габриэлла мен ұлы Жактың өмірге келуімен құттықтады.

	Нұрсұлтан Назарбаев ІІ Альберге және зайыбы Шарленге бақ-береке, ал нәрестелерге мықты денсаулық, ұзақ ғұмыр және бақыт тіледі.

	 
///
	 

	Кездесу барысында ұйымның қазіргі қызметінің мәселелері, алдағы кезеңге арналған жоспарлар, сондай-ақ Еуразия кеңістігіндегі интеграциялық үдерістердің іске асырылу жайы талқыланды.

	Нұрсұлтан Назарбаев мемлекеттердің интеграциялық құрылымдар аясындағы көптарапты өзара ықпалдастығының негізін қамтамасыз ету бағытында атқарылып жатқан жұмыстардың маңыздылығын атап өтті. Сондай-ақ, Қазақстан Президенті елдердің технологиялар мен бизнес саласындағы тиімді ынтымақтастығына септігін тигізетін интеграциялық институттар қызметінің жемісті нәтижелеріне назар аударды.

	Т.Мансұров ұйымның алдына қойылған міндеттердің іске асырылуы және ЕурАзЭҚ-қа мүше мемлекеттер халықтарының мүдделері үшін экономикалық интеграцияға қол жеткізуге бағытталған жұмыс туралы айтты.

	Бас хатшы Мемлекет басшысының бұдан 20 жыл бұрын М.Ломоносов атындағы Мәскеу мемлекеттік университеті қабырғасында мемлекеттердің Еуразиялық одағын қалыптастыру туралы алғаш ұсынған бастамасы посткеңестік кеңістіктегі экономикалық интеграцияға негіз қалағанын атап көрсетті.


/// 
Ұлттық академиялық кітапханада өткен Ассамблея Кеңесінің жұмысына ҚР Парламентінің депутаттары, орталық және жергілікті мемлекеттік органдардың, этномәдени бірлестіктердің, өңірлік ассамблеялар хатшылықтарының  басшылары, ғылыми және шығармашыл зиялы қауым, БАҚ өкілдері қатысты.
Отырыста Қазақстан халқы Ассамблеясы жылын өткізу, «Бейбітшілік пен келісімнің жол картасы» мега жобасын, «ҚХА – 20 ізгі іс» республикалық акциясын іске асыру барысы, Ассамблеяның ғылыми-сараптамалық кеңесі қызметінің қорытындылары, сондай-ақ ұйымдастыру мәселелері қаралды.
Ассамблея Кеңесі мүшелерінің және этномәдени бірлестіктердің  атқарған жұмыстарын атап өте келе, Мемлекеттік хатшы «Ассамблея жылы – Қазақстанның әрбір азаматына дейін жетудегі басты мақсатқа қол жеткізуге мүмкіндік беретінін» айтты.
Гүлшара Әбдіқалықова ҚХА жылы мен алдағы ҚХА ХХІІ сессиясының тағдыршешті мәнін атай отырып, бұл оқиғалар Нұрсұлтан Назарбаевтың қоғамдық келісім, бірлік және тұрақтылық саясатын орнықтырудың символы ретінде Қазақстан тарихына енетін айтты.
Мемлекеттік хатшы ҚХА Кеңесінің қорытындысы бойынша Қазақстан халқының ынтымағы мен бірлігін одан әрі нығайту жөнінде бірқатар нақты тапсырма берді. 
///
	 

	Кездесуде «Лукойл» компаниясының Қазақстандағы мұнай-газ саласын дамытуға қатысуы, сондай-ақ түрлі инвестициялық жобаларды жүзеге асыруы мәселелері талқыланды.
	
	Сонымен қатар «Лукойл» компаниясының Каспий теңізі қайраңында іске асырып жатқан жаңа жобалары туралы әңгіме болды.

/// 
Нұрсұлтан Назарбаев Ұлы Отан соғысындағы Жеңістің 70 жылдығына арналған әскери парадқа қатысу үшін Мәскеу қаласына келді. 
Сапар аясында Қазақстан Президенті ТМД мемлекеттері басшыларының бейресми саммитіне, Жоғары Еуразиялық экономикалық кеңестің отырысына қатысады және Ресей Президенті В.Путинмен кездеседі.
///
	 

	8 наурыз – Халықаралық әйелдер күніне арналған концертте отандық белгілі әртістер мен шығармашылық ұжымдар өнер көрсетті. Мерекелік қойылымда көптеген музыкалық және театрлық жанрлар қамтылған.        

	 

///Қазақстан Президенті жұмыс сапары аясында терезеге арналған алюминий бұйымдарын жасауға маманданған «Gold Aluminum» жауапкершілігі шектеулі серіктестігінің қызметімен танысты.
Елбасы ақпараттық стендтер мен экспозициялық макеттерді көріп, кәсіпорынның жұмыс жоспары жөнінде мәлімет алды.
– Жеке өндіріс ашып, импортталатын тауарлардың орнын басу – еліміздің экономикалық дамуының қазіргі кезеңіндегі маңызды міндеттің бірі, – деді Нұрсұлтан Назарбаев.
Соңында Елбасы компания қызметкерлерімен әңгімелесіп, жұмыстарына табыс тілеп, кәсіби жетістіктерге жетуіне ниеттестігін білдірді.
***
Кәсіпорын Индустрияландыру картасы аясында 2014 жылы жұмысын бастады. 2016 жылы «Gold Aluminum» жауапкершілігі шектеулі серіктестігі 750 тоннаға жуық алюминий бұйымдарын шығарған. Оның өнімдері таяу шетелдерге экспортталуда.




///Кездесу Шетелдік инвесторлар кеңесінің пленарлық отырысы басталар алдында өтті. Келіссөз барысында тараптар инвестициялық ынтымақтастықтың одан арғы перспективасын және бірлескен жобаларды іске асыру мәселесін талқылады.
Мемлекет басшысы бүгінде Банк тарапынан Қазақстандағы инфрақұрылымдық жобаларға, шағын және орта бизнес саласына ауқымды инвестиция салынғанын, сондай-ақ экономикалық өзара қарым-қатынасты одан әрі дамыту қажеттігін атап өтті.
С.Чакрабарти Нұрсұлтан Назарбаевқа жұмыс кестесінің тығыздығына қарамастан, кездесуге мүмкіндік жасағаны үшін алғыс айтты.
– Сіздер Астана экономикалық форумын өткіздіңіздер. Бүгін Шетелдік инвесторлар кеңесі өтуде. Таяуда ЭКСПО көрмесінің ашылу рәсімі өтті. Бұл іс-шара Қазақстанның халықаралық аренадағы абыройын айтарлықтай арттырады және елдеріңіздің әлеуетін толық танытады, – деді Еуропа қайта құру және даму банкінің президенті.
Сонымен қатар, тараптар кеңейтілген әріптестік туралы келісім аясындағы ынтымақтастықтың барысы жөнінде пікір алмасты. Келісім нәтижесінде 2016 жылдың қорытындысы бойынша инвестиция көлемі 1,1 миллиард АҚШ долларына жетті.
Кездесу соңында Энергетика министрі Қ.Бозымбаев Қазақстан Президентін «Болашақтың энергиясы» макеті туралы бейнематериалмен таныстырды.

///Кездесу барысында тараптар Қазақстан мен Түрікменстан арасындағы өзара сенім мен ашықтыққа құрылған саяси түсіністіктің жоғары екенін атап айтты.
Қазақстан Президенті түрікмен көшбасшысына қонақжайлылығы үшін ризашылығын білдіріп, оның қазақ-түрікмен қарым-қатынасына қосқан үлесіне тоқталды.
– Киелі түрікмен жеріне табаным тиген алғашқы сәттерден бастап маған көрсеткен құрметіңізге ризамын. Өзінің әсемдігімен көз тартатын Ашхабад қаласына тағы келгеніме қуаныштымын. Менімен бірге үлкен делегация келді. Біздің көптеген перспективалы жобаларымыз бар. Елдеріміз арасындағы әріптестік өте жоғары деңгейде дамып келеді деп ойлаймын. Бұл тұрғыда Қазақстанның Тұңғыш Президенті Нұрсұлтан Әбішұлы Назарбаев пен өзіңіздің үлестеріңіз зор,– деді Қасым-Жомарт Тоқаев.
Мемлекеттер басшылары екіжақты кездесудің күн тәртібіндегі аймақтағы жағдай, әртүрлі халықаралық формат шеңберіндегі өзара іс-қимылдар секілді ауқымды мәселелер талқылады.
 





///Қазақстан Президенті жұмыс сапары аясында терезеге арналған алюминий бұйымдарын жасауға маманданған «Gold Aluminum» жауапкершілігі шектеулі серіктестігінің қызметімен танысты.
Елбасы ақпараттық стендтер мен экспозициялық макеттерді көріп, кәсіпорынның жұмыс жоспары жөнінде мәлімет алды.
– Жеке өндіріс ашып, импортталатын тауарлардың орнын басу – еліміздің экономикалық дамуының қазіргі кезеңіндегі маңызды міндеттің бірі, – деді Нұрсұлтан Назарбаев.
Соңында Елбасы компания қызметкерлерімен әңгімелесіп, жұмыстарына табыс тілеп, кәсіби жетістіктерге жетуіне ниеттестігін білдірді.
***
Кәсіпорын Индустрияландыру картасы аясында 2014 жылы жұмысын бастады. 2016 жылы «Gold Aluminum» жауапкершілігі шектеулі серіктестігі 750 тоннаға жуық алюминий бұйымдарын шығарған. Оның өнімдері таяу шетелдерге экспортталуда.




///Қасым-Жомарт Тоқаев «AZALA Textile» жауапкершілігі шектеулі серіктестігінің дайын өнімдерін көріп, тоқыма өндірісіндегі жіп иірудің, өңдеудің және тігін тігудің технологиялық үдерісімен танысты.
Сонымен қатар, Мемлекет басшысына «Оңтүстік» арнайы экономикалық аймағының базасында жұмыс істейтін өндірістік кәсіпорындар жөнінде мәлімет берілді. Солардың қатарында «Бал текстиль» ЖШС-нің кілем және кілем өнімдері фабрикасы, «Әлем-БТ» ЖШС-нің шұлық фабрикасы, «ПК «АГФ Групп» ЖШС-нің конвейерлі тігін фабрикасы, «СП «Lux shoes» ЖШС-нің аяқ киім фабрикасы, «Tumar Textile» ЖШС-нің орамалдар мен халаттар тігетін фабрикасы және басқа да кәсіпорындар бар.



///
	

	Кездесу барысында Қазақстан Жазушылар одағының кезекті съезіне дайындық мәселесі және отандық әдебиетті дамыту келешегі талқыланды.

	Нұрсұлтан Назарбаев ұлттың рухани әлеуетінің дамуында еліміздің жазушыларының қызметі маңызды екенін атап көрсетті.

	Осы орайда, Нұрлан Оразалин алдағы уақытта өтетін съездің қарсаңындағы кездесудің мәнін атап өтті және оған қатысушылар Мемлекет басшысының ұсыныстарын іске асыруға күш-жігерлерін салатындығына сенім білдірді.         

///
	

	Ғимаратты аралау кезінде Қазақстан Президенті Қарағанды облысында индустриялық-инновациялық бағдарламаны іске асыру барысымен және өңірдің әлеуметтік-экономикалық көрсеткіштерімен танысты.

	Мемлекет басшысына «Лидос LTD» компаниясының жоғары технологиялық интерактивті жабдықтар өндірісі, домна газының қазандық құрылысы, «АрселорМиттал Теміртау» компаниясының конвертті цехындағы газ тазалағыш жөніндегі жобалар, сондай-ақ «Қазақмыс» компаниясы қызметінің негізгі көрсеткіштері таныстырылды.

	Нұрсұлтан Назарбаев әкімдіктің ғимаратын аралады және облыстың жұртшылық өкілдерімен кездесіп, бейресми әңгіме өткізді.

	Қазақстан Президенті Қарағанды облысы республика өнеркәсібіне елеулі үлес қосып келе жатқанын атап өтті.

	- Қарағандылық тұрғындар өте еңбекқор. Мемлекет үшін ең басты міндет – халықты жұмыспен қамту. Мемлекет жұмыс жасай алмайтындарды қолдауы керек, ал қалғандары жұмыс істеулері қажет.

	Мемлекет басшысы тәуелсіз Қазақстан өте күрделі жағдайды бастан кешкеніне тоқталды.

	- Қаражатпен бірге инвесторларды өте белсенділікпен тартқанымыздың арқасында, кәсіпорындарды жандандыруға мүмкіндік болды. Біз тәуелсіздік жылдарында елімізге 170 миллиард доллар тікелей инвестиция тарттық. Егер бұл ақша болмағанда, бүгінгі табыстар да болмас еді, - деді Нұрсұлтан Назарбаев.

	Қазақстан Президенті Қазақстан халқының жан басына шаққандағы жалпы ішкі өнім көлемі Шығыс Еуропа елдерімен бір деңгейде екенін атап өтті. Солай болса да, жаңа мақсаттарға жету үшін экономикалық өсімді ұстап тұру қажет.  

	- Әлем өте күрделі, үнемі ауысуда, дағдарыс процестері жалғасуда. Еуропада не болып жатқанын бәріңіз көріп отырсыздар. Бірқатар елдер зейнетақы, еңбекақы көлемін азайтуда, 5-6 мыңдап жұмысшыларын қысқарта отырып, алпауыт кәсіпорындар тоқтауда. Біз, жаһандық дағдарысқа қарамастан, олай істеп отырған жоқпыз. Бұл еліміздің қуаты мен оның мүмкіндіктерін көрсетеді. Қазақстан бүгінде 90 миллиард доллар болатын өнімдерді экспорттайды. Енді біз осы әлеуетті одан әрі қалай арттыруды ойластыруымыз керек. Менің бастамам бойынша Кеден одағы құрылды. Ресей мен Беларусь қазақстандық тауарларды өткізу үшін бірден-бір нарық болып табылады. Бұдан бөлек, Кеден одағының арқасында, осында бірлескен кәсіпорындар құрылуда, жұмыс орындары ашылуда, машина жасау саласының өнімдері ұлғаюда, - деді Нұрсұлтан Назарбаев.    

	Мемлекет басшысы ресейлік және беларустық кәсіпорындармен бірлесіп ірі тонналық жүк машиналары мен тракторларды құрастыратын «Қазақмыс» компаниясын мысалға келтірді. Қазіргі кезде жаһандық жағдайда өмір сүру үшін барлық құрлықта интеграциялық бірлестіктер құрылып жатыр. Қазақстандық компаниялар Ресей мен Беларусьтің нарығын тездетіп игеру үшін Кеден одағы ұсынатын басымдықтарды пайдаланулары керек.

	- Біз ДСҰ-ға мүше болу қарсаңында тұрмыз. Әлемге есігімізді аша отырып, индустриясыздандыру қаупін сезінуіміз керек. Егер біздің тауарларымыз сапасы мен бағасы бойынша шетелдік бәсекеге төтеп бере алмаса, онда отандық кәсіпорындардың тоқтап қалуы мүмкін. Алайда біз оған жол бермеуіміз керек. Қазақстандық тауар өндірушілер Кеден одағында шыңдалып, алдымен осындағы бәсекелестікте жеңіп шығып, ал содан кейін әлемдік нарыққа шығуы тиіс. Сондықтан біз шикізат ресурстарына тәуелсіз басқа экономиканы құра отырып, елімізде индустрияландыру жүргізудеміз. Қазіргі кезде 550 кәсіпорын іске қосылды, 150 мыңнан астам жұмыс орны ашылды. Негізгі мақсат – 70 миллиард доллар салып, осындай кәсіпорындар санын арттырып, бір жарым миллион жаңа жұмыс орнын ашуды қамтамасыз ету. Соның нәтижесінде біздің экономикамыз 1,5 есе артады, - деді Нұрсұлтан Назарбаев.

	Қазақстан Президенті индустрияландыру бағдарламасымен қатар, елімізде халықтың әл-ауқатын арттыруға бағытталған жұмыспен қамту, «Бизнестің жол картасы» тәрізді бағдарламалар мен өзге шаралар іске асырылып жатқанына тоқталды.

	- Әлеуметтік бағдарламаларды іске асыру маңызды. Қарағанды облысында осы жылдары 14 мектеп іске қосылды. Өңір балабақшамен қамту бойынша республикада бірінші орында, - деді Нұрсұлтан Назарбаев.                 

	Қазақстан халқы Ассамблеясы ғылыми-сарапшылар тобының жетекшісі В.Молотов-Лучанский республикамыздағы барлық этномәдени бірлестіктері атынан Мемлекет басшысына елімізде толеранттық және этникааралық келісім ахуалын  орнықтырғаны үшін алғыс айтты.

	- Сіздің Қазақстан халқы Ассамблеясының 19-сессиясында қоғам көшбасшылары мен белсенді жастарға біз толеранттық және келісім идеяларын әр азаматқа түсіндіре алдық деген сөзіңіз менің есімде. Біз бүгінде осындай жұмыстарды белсенді жүргізіп жатырмыз. Бізге жүктелген міндеттерді орындау үшін Көшбасшымыз – Сіздің соңыңыздан алға қадам басатынымызға сендіргім келеді, - деді В.Молотов-Лучанский.

	Сарань қаласындағы спорт мектебінің директоры И.Блат Қарағанды резинатехникалық бұйымдар зауыты тоқтап қалып, жаппай жұмыссыздық белең алып, станцияда қазандық жұмыс істемей тұрған, өңірдегі қиын кездерді еске салып өтті.

	- Біз қиын кезді бастан кештік. Алайда Сіздің жігерлі шешіміңіздің арқасында зауыт іске қосылды, адамдар жұмыспен қамтылды және қаламыздың болашағына деген сеніміміз оянды. Шағын қалаларды дамыту жөніндегі бағдарламаның арқасында, бүгінде Сараньның екінші тынысы ашылды – тұрғын үйлер, балабақшалар, спорттық ғимараттар салынуда. Бұл балаларымыз бен немерелеріміз тұрып жатқан туған қаламызбен тағдырымыз бір болғандықтан, ертеңгі күнге деген сенімді арттырады, - деді И.Блат.           

	«Құрылыс» ЖШС №2 өндірістік цехының бастығы М.Мұратбекова 24 жылдан бері өндірісте жұмыс істейтінін айтты. Ол жалпы еңбек тақырыбы болашаққа сеніммен қарауға мүмкіндік беретініне тоқталды.

	Мемлекет басшысы атап өткендей, әлеуметтік жағдайдың жақсаруының, табыстың артуының  нәтижесінде соңғы 10 жылда қазақстандықтардың орта жасы 64 жастан 70 жасқа жетті. Қазақстан Президенті бұл мемлекет жүргізген жұмыстың басты қорытындысы екеніне тоқталды.       

///
	 

	Кездесу барысында екіжақты ынтымақтастықтың кең ауқымдағы мәселелері қозғалды. Бұған қоса, халықаралық күн тәртібінің негізгі жайттары, соның ішінде Украинадағы жағдай қаралды.

	Тараптар басты назарды ядролық қарусыздану және ядролық қауіпсіздік мәселелеріне, сондай-ақ сауда-экономикалық, инвестициялық, ғылыми-техникалық және энергетикалық ынтымақтастық аясын кеңейту бағыттарына аударды.

	Сондай-ақ, тараптар ертең Гаага қаласында өтеді деп жоспарланған Ядролық қауіпсіздік жөніндегі жаһандық саммит бағдарламасын талқылады.

	Нұрсұлтан Назарбаев Қазақстан үшін Нидерланд Еуропалық Одақтағы негізгі және перспективалық серіктесінің бірі екеніне тоқталып өтті. Оның айшықты айғағы – екі елдің түрлі салалардағы белсенді сауда-инвестициялық ынтымақтастығы. Нидерланд еліміздің экономикасына салынған инвестиция көлемі жөнінен бірінші және сауда серіктестеріміз арасында жетекші орын алады, Қазақстанда Голланд капиталы салынған 800-ге жуық компания өз қызметін жүзеге асыруда.

	Мемлекет басшысы ауыл шаруашылығы мен инновациялық саладағы екіжақты өзара ықпалдастықтың маңыздылығын атап өтті, сондай-ақ Голланд компанияларын Астанадағы ЭКСПО-2017 дүниежүзілік көрмесінің жұмысына белсене қатысуға шақырды.

	Сонымен қатар, тараптар су ресурстарын тиімді басқару және экология, екі елдің транзит-көлік әлеуеті мен логистикалық  инфрақұрылымын дамыту мәселелерін талқылады.     

	Кездесу қорытындысында Қазақстан Республикасы Сыртқы істер министрлігі мен Нидерланд Корольдігі Сыртқы істер министрлігі арасындағы саяси консультациялар бойынша өзара түсіністік туралы меморандумға, Қазақстан – Нидерланд Іскерлік кеңесін құру туралы келісімге қол қойылды.

	 



///Қазақстанның Тұңғыш Президенті Назарбаев Университетінің көпфункционалды жаңа спорт ғимаратына барды.
Оқу орнының Атлетикалық орталығында спортпен шұғылдануға қажетті инфрақұрылым, соның ішінде олимпиадалық бассейн, 660 көрерменге арналған арена, тренажер және жекпе-жек залы бар. Бұл нысан спорт индустриясының озық технологиясы бойынша жабдықталған.     
Қазақстан Республикасының Тұңғыш Президенті – Елбасының
Баспасөз қызметі  







///Ақмола облысына келгеннен кейін Мемлекет басшысы егістік алқабын аралап, «Айбат» ЖШС-нің егін жинау науқанының барысымен танысты.
Қазақстан Президентіне облыстың әлеуметтік-экономикалық  дамуының негізгі көрсеткіштері мен агроөнеркәсіп кешенінің келешегі туралы мәлімет берілді. Сондай-ақ Қасым-Жомарт Тоқаевқа дәнді және майлы дақылдардың жаңа сорттары көрсетілді.
Мемлекет басшысы механизаторлармен әңгімелескенде ауыл шаруашылығы алқаптарын тиімді пайдаланудың маңыздылығын атап өтіп, мемлекет тарапынан агроөнеркәсіп кешенін өркендетуге баса мән беріліп отырғанын айтты.
– Мемлекетіміз үшін сіздердің еңбектеріңіздің мәні зор. Үкімет фермерлерге жан-жақты қолдау көрсетеді, ауылдың өмір сүру сапасын арттыру жөнінде шаралар қабылдайтын болады, – деді Президент.
Кездесу соңында Қасым-Жомарт Тоқаев диқандарға ауа райының жақсы және өнімнің мол болуын тіледі. 




///
	 

	Кездесу барысында Қ.Тоқаев Мемлекет басшысына Парламенттің жоғарғы палатасының заң шығару қызметі мен Сенат жұмысының 2014 жылғы қорытындылары туралы баяндады. 

	Қазақстан Президенті қажетті заңдарды дер кезінде қабылдаудың маңыздылығына тоқталды, сондай-ақ «Нұрлы жол» жаңа экономикалық саясатын жүзеге асыруды заңнамалық тұрғыдан қамтамасыз етудің маңызына назар аударды.

	Сенат төрағасы Парламенттің жоғарғы палатасы биыл 100-ге жуық заң қабылдауды жоспарлап отырғанын айтты.   


///Мемлекет басшысы Халықаралық балаларды қорғау күні еліміздің барлық өңірінен келген халықаралық және республикалық олимпиадалардың жеңімпаздарымен, оқу үздіктерімен, көпбалалы отбасылардың балаларымен, балалар үйінің тәрбиеленушілерімен кездесті.
Әңгімелесу барысында Қасым-Жомарт Тоқаев балаларды мерекемен құттықтап, оларға оқуда табыс тіледі.
– Қазіргі заманда білімді және кәсіби маман болу өте маңызды. Білімді адамның шамасы бәріне жетеді. Сондықтан, сендердің жасыңда, ең бастысы, жақсы оқып, білім алу. Еліміздің лайықты азаматтары болатындарыңа сенімдімін. Сендерге бақыт тілеймін, – деді Қазақстан Президенті.
Орта сыныптың 40 оқушысы үшін «Ақорда» резиденциясында тақырыптық экскурсия ұйымдастырылды. Олар бүкіл еліміз үшін маңызды стратегиялық шешімдер қабылданатын осынау ғажап ғимарат туралы көптеген қызықты деректермен танысты. Сонымен қатар, экскурсия барысында Елбасының тұлғалық қырына және оның тарихтағы рөліне ерекше көңіл бөлінді. 






/// 
Кездесуде Қазақстан мен Ұйым арасындағы ынтымақтастықты нығайту мәселелері, соның ішінде ИЫҰ аясында жарияланған біздің еліміздің бастамаларының жүзеге асырылу барысы талқыланды. Сондай-ақ тараптар Ұйымның алдағы саммитінің негізгі аспектілерін қарастырды.  
Сонымен қатар, Нұрсұлтан Назарбаев пен Ияд Мадани халықаралық күн тәртібіндегі негізгі мәселелерге тоқталып, Ұйымға мүше мемлекеттердің исламофобияны жою және бүкіл әлем бойынша терроризм құбылыстарына қарсы тұру ісіне қатысу мүмкіндіктерін қарастырды.
Қазақстан Президенті алдағы саммитке қатысушыларды мұсылман мемлекеттерінің бірлігін сақтауға, әлемдегі қазіргі сын-қатерлерге қарсы тұру жолдарын табуға шақырудың маңыздылығы мен мәселенің дер кезінде көтерілгенін атап өтті.
Қазақстан саммит аясында қабылдау жоспарланып отырған барлық шешімдерге қосылады. Біз Түркия Президентімен бірге арнайы үндеу жариялап, онда ислам әлемін бірлікке шақырдық. Оның ережелері саммиттің қорытынды құжатына енгізілгені үшін ризашылығымды білдіремін, – деді Мемлекет басшысы.
Нұрсұлтан Назарбаев проблеманы жай ғана талқылаудан нақты шешім қабылдауға көшуге байланысты Ұйымның дамуының жаңа кезеңіне шығу қажеттігіне назар аударды.
Мемлекет басшысы өзінің Иранға сапары барысында ол елді Сауд Арабиясымен қарым-қатынасын жақсартуға шақырғанын да айтты.
Бұлай бөліну ортақ бірлікке теріс әсерін тигізеді. Ислам мен прогресс әрдайым қатарлас жүреді, сондықтан мұсылман елдеріндегі ғылым мен техниканың дамуы үшін бірлесе жұмыс істеу керек. Тағы бір мәселе – терроризмді исламнан ажырату. Бізге мұндай түсінікті жойған жөн, «Ислам терроризмге қарсы» үндеуін қабылдап, сол арқылы үмбет деңгейін көтеру керек. Бұл бағытта сіздің елеулі үлесіңіз бар, – деді Қазақстан Президенті.  
И.Мадани Нұрсұлтан Назарбаевтың саммитке қатысуы оның маңызын арттыра түсетінін айтты.
Сіздің бастамаларыңыз ислам әлемін жақындастыра түсу жолында аса маңызды және бұдан әрі ілгерілеуге мүмкіндіктер тудырады. Бізге оларды әрі қарай жүзеге асыру үшін жұмыс істеу қажет, – деді бас хатшы. 

///Алматы қаласындағы жұмыс сапары барысында Елбасыға халықаралық әуежайдың қазіргі жағдайы жөнінде баяндалып, оны одан әрі дамыту жоспары ұсынылды.
Қазақстан Президенті әуежайды кешенді жаңғырту аясында жолаушыларға қолайлы жағдай жасап, оларға көрсетілетін қызметтер сапасын арттырудың маңыздылығына ерекше тоқталды.
Соңында Нұрсұлтан Назарбаев бірқатар нақты тапсырма берді.

///
	

	Кездесу барысында мемлекет басшылары екіжақты ынтымақтастықты дамыту мәселелерін талқылады. Атап айтқанда, индустриялық-инновациялық және өңіраралық даму, отын-энергетикалық кешені саласындағы тиімді өзара іс-қимыл мәселелері қозғалды.

	- Бүгін біз тағы да екі елдің сауда-экономикалық қарым-қатынастарын нығайтудың және дамытудың тиімді алаңы болып табылатын дәстүрлі өңіраралық ынтымақтастық форумын өткізіп отырмыз. Бұл форум Қазақстан мен Ресей арасындағы инновациялық ынтымақтастық мәселесіне арналған. Бұл күндері Павлодарда 600-ден астам компания қатысқан үлкен көрме жұмыс істеуде. Сондай-ақ, жалпы сомасы 2 миллиард долларлық 27 шартқа қол қоюды қарастыратын бизнес-форум өтіп жатыр, - деді Нұрсұлтан Назарбаев.

	Қазақстан Президенті сондай-ақ өңіраралық форум өзге елдер үшін сауда-экономикалық ынтымақтастықтың жақсы үлгісі екенін атап өтті.

	Ресей Президенті Владимир Путин өз сөзінде екіжақты серіктестікті дамыту мен нығайтуда шекаралас өңірлердің форумын өткізудің маңыздылығы мен тиімділігіне тоқталды.

	- Өңіраралық ынтымақтастық біздің елдеріміз арасындағы негізгі іс-қимыл саналады. Мысалы, Ресейдің 83 өңірінің шамамен 80-і Қазақстанмен жұмыс істейді. Тауар айналымы үнемі өсіп келеді. Бұл шекара маңында тұрып жатқан адамдар үшін өте маңызды. Сіз, Нұрсұлтан Әбішұлы, осы форум туралы бастама көтерген кезден бастап, ол Кеден одағы мен Бірыңғай экономикалық кеңістікті құруда маңызды роль атқарды, - деді Владимир Путин.

	Сонымен қатар, мемлекет басшылары арасында су ресурстарын тиімді пайдалану және трансшекаралық өзендерді қорғау, сондай-ақ «Байқоңыр» кешенін бірлесіп пайдалану мәселелері бойынша пікір алмасылды.      
///Қазақстан Президенті мемлекеттік органдардың қызметкерлерін Мемлекеттік қызметші күніне орай өткізілген конкурстағы жеңістерімен құттықтады.
Нұрсұлтан Назарбаев мемлекеттік қызметтің миссиясы халыққа адал қызмет ету және еліміздің ұлттық мүддесін тиімді қорғай білу екенін атап өтті.
– Мемлекеттік аппараттың үйлесімді жұмысы мықты әрі тәуелсіз Қазақстанды құруға септігін тигізді. Бүгінде еліміз әлемнің барлық жетекші рейтингінде сенімді түрде лайықты орындарға ие болуда. Экономиканың оң қарқыны сақталуда, қоғамдық келісім мен бірлік орнықты қолдауға ие, – деді Мемлекет басшысы.
Елбасы мемлекеттік қызметшілер елімізді дамытуға зор үлес қосқанын атап өтіп, ауқымды реформаларды іске асыруда мемлекеттік аппараттың маңызды рөл атқаратынына назар аударды.
Нұрсұлтан Назарбаев Қазақстанның жаһандық бәсекеге қабілеттігін арттыру тұрғысынан мемлекеттік аппаратты жүйелі түрде трансформациялау жөніндегі шараларға ерекше тоқталды.
– Мемлекеттің ашықтығын қалыптастыру жалғасуда. Мемлекеттік қызметтер көрсетудің бірыңғай провайдері – «Азаматтарға арналған үкімет» мемлекеттік корпорациясы құрылды. Орталық және жергілікті атқарушы органдардың жетекшілері жыл сайын халық алдында есеп береді, – деді Қазақстан Президенті.
Сонымен қатар, Елбасы мемлекеттік қызметтің меритократия және ашықтық қағидаттарына негізделген жаңа форматын енгізудің нәтижелерін атап өтті.
– Қызметкерлерге еңбекақыны жұмыс нәтижесі бойынша төлеу, сондай-ақ біліктілік пен кәсіби қабілетті тұрақты түрде арттыру мәселесі заң жүзінде бекітілді. Қазақстан мемлекеттік басқару саласында Экономикалық ынтымақтастық және даму ұйымы елдерінің қағидаттарын енгізуде. Мемлекеттік аппараттың тұрақтылығы нығайды – мемлекеттік қызметтегі ауыс-түйістер екі есе қысқарды. Басқа жұмысқа ауысу 18 есе, ал жұмыстан босау – екі есе азайды, – деді Мемлекет басшысы.
Соңында Қазақстан Президенті мемлекеттік қызметшілердің жоғары әдеп нормаларын қатаң сақтауының маңызды екенін айтты.
– Бәсекеге қабілетті мемлекеттік қызметті орнықтырмасақ, өркендеген Қазақстанды қалыптастыру жөніндегі басты мақсатымызға да қол жеткізе алмаймыз. Бұл орайда мемлекеттік қызметшінің абырой-беделін сақтау маңызды. Сіздер реформалардың бел ортасында жүрсіздер. Еліміздің табысқа жетуі мен гүлденуі көп жағдайда сіздердің жемісті жұмыстарыңызға байланысты. Сіздер алдағы уақытта да мемлекетке мүлтіксіз қызмет етіп, халқымызға адал еңбек ететіндеріңізге сенімдімін, – деді Елбасы.
Әңгіме барысында Нұрсұлтан Назарбаев кездесуге қатысушылардың ел ішінде жүргізіліп жатқан реформалар мен рухани жаңғырудың негізгі бағыттарын іске асыру барысы туралы пікірін білді.
Кездесуге Мемлекеттік қызмет істері және сыбайлас жемқорлыққа қарсы іс-қимыл агенттігінің төрағасы Қ.Қожамжаров, Республикалық бюджеттің орындалуын бақылау жөніндегі есеп комитеті заң бөлімінің меңгерушісі М.Ахметов, Ақпарат және коммуникациялар министрлігі Мемлекеттік қызмет көрсетуді дамыту жөніндегі департаменттің басқарма басшысы Н.Бажаева, Алматы қалалық ішкі істер департаменті жергілікті полиция қызметінің басшысы Ж.Байкенов, Павлодар облысы Ақсу қаласы Евгеньев ауылдық округінің әкімі Т.Бейсенбаева, Жамбыл облысы Жуалы ауданы Көкбастау ауылдық округінің әкімі аппаратының іс жүргізу бөлімінің басшысы М.Бектұрғанов, Ақтөбе облысы Тілдерді дамыту басқармасының бас маманы Н.Бертілеуова, Павлодар облысы Шарбақты ауданы Орловка ауылдық округінің әкімі И.Галлямова, Павлодар облысы Павлодар аудандық мәслихаты аппаратының басшысы В.Гейнц, Президент Әкімшілігі Стратегиялық әзірлемелер және талдау орталығы меңгерушісінің орынбасары Ж.Ереева, Президент Әкімшілігі Жалпы бөлімінің меңгерушісі М.Жақыпов, Инвестициялар және даму министрлігі Кадр жұмысы департаменті директорының орынбасары Е.Қапышев, Алматы қаласы Қаржы басқармасының басшысы А.Құдайбергенова қатысты.


/// 
Бұл Декларация екі ел көшбасшылары келіссөздерінің қорытындысы бойынша қабылданды.
Мемлекеттер басшылары құжатта халықаралық бейбітшілік пен қауіпсіздікті қолдауға және мемлекеттер арасындағы достық қарым-қатынастарды дамытуға бағытталған қағидаттарды берік ұстанатынын растады.
Сонымен қатар Нұрсұлтан Назарбаев пен Р.Ердоған Ислам ынтымақтастығы ұйымына мүше елдерді мемлекетаралық қатынастарда және қақтығыстар мен дауларды реттеу мәселелерінде ізгі ниет пен ерік-жігер таныту және сындарлы қадам жасау арқылы ислам әлеміндегі қарым-қатынастың жаңа парадигмасын қалыптастыруға шақырды.
 
***
 
 
ҚАЗАҚСТАН РЕСПУБЛИКАСЫНЫҢ
ПРЕЗИДЕНТІ НҰРСҰЛТАН НАЗАРБАЕВ 
ПЕН ТҮРКИЯ РЕСПУБЛИКАСЫНЫҢ
ПРЕЗИДЕНТI РЕЖЕП ТАЙИП ЕРДОҒАННЫҢ 
ИСЛАМ ӘЛЕМІНДЕГІ ТАТУЛАСТЫҚ ЖӨНІНДЕГІ 
БІРЛЕСКЕН ДЕКЛАРАЦИЯСЫ
 
Қазақстан Республикасының Президенті Нұрсұлтан Назарбаев пен Түркия Республикасының Президенті Режеп Тайип Ердоған 2016 жылғы 14-15 сәуір аралығында Ыстанбұл қаласында өтетін Ислам Ынтымақтастығы Ұйымының 13-ші Ислам саммиті конференциясы қарсаңында өткен Қазақстан Республикасының Президенті Нұрсұлтан Назарбаевтың Түркия Республикасына 2016 жылғы 13 сәуірдегі жұмыс сапары аясындағы екіжақты келіссөздердің қорытындысы бойынша,
2009 жылғы 22 қазанда қол қойылған Қазақстан Республикасы мен Түркия Республикасы арасындағы Стратегиялық әріптестік туралы келісімді басшылыққа ала отырып,
барлық саяси, экономикалық және әлеуметтік аспектілерді қамтитын      жан-жақты әріптестікті, сондай-ақ ортақ тарихи және мәдени байланыстардың негізінде қалыптасқан Қазақстан мен Түркия халықтары және азаматтық қоғамдары арасындағы тығыз қарым-қатынастарды ілгерілету мақсатын көздей отырып,
Қазақстан мен Түркия арасындағы екіжақты қарым-қатынастарды және ынтымақтастықты одан әрі дамытуда маңызды рөл атқаратын жоғары деңгейдегі өзара сапарлар мен саяси консультацияларды ұдайы өткізуге және қолдауға бейілділік таныта отырып,
халықаралық бейбітшілік пен қауіпсіздікті қамтамасыз етуге, сонымен бірге мемлекеттер арасындағы достық байланыстар мен ынтымақтастықты дамытуға бағытталған Біріккен Ұлттар Ұйымы Жарғысының және Ислам Ынтымақтастығы Ұйымы Жарғысының мақсаттары мен қағидаттарына бейілділігін растай отырып,
жаһандық қауіп-қатерлерге, экономикалық проблемаларға, конфессиялар мен өркениеттер арасындағы қарама-қайшылықтарға, лаңкестік пен ұйымдасқан қылмыс қатерлерінің теңдессіз дәрежеде өсуіне, сондай-ақ миграция, кедейшілік проблемаларына қарсы тұрудағы бірлескен іс-әрекеттердің қажеттілігін түсіне отырып,
халықаралық қатынастардың шапшаң трансформациясының эпицентрінде қалып отырған ислам әлемінің шиеленістерге толы мемлекетаралық қатынастардың нашарлауы, сондай-ақ мемлекеттер арасындағы ынтымақтастық деңгейінің төмендеуі секілді проблемалар орын алған кезеңді басынан кешіріп жатқанын мойындай отырып,
ислам үмбетінің тұтастығына қауіп төндіретін және ислам бірлігіне зиян келтіретін бірқатар жетекші мұсылман елдері арасындағы текетірестердің күшейіп келе жатқанына алаңдаушылық білдіре отырып,
шешімін таппаған тарихи проблемалар, тұрақсыздық, лаңкестікке қарсы күрес мұсылман елдерінің даму мақсаттарына жұмсауға болатын орасан зор ресурстарын зая кетіріп жатқанын атай отырып,
әр мемлекеттің кез-келген басқа мемлекеттің ішкі істеріне араласпау жөніндегі міндеттемесі халықтардың өзара бейбіт өмір сүруін қамтамасыз етудің маңызды шарты болып табылатынына кәміл сене отырып,
барлық мемлекеттер үшін халықаралық бейбітшілік, қауіпсіздік және әділеттілікке қауіп төндірмей, өздерінің шиеленістерін Біріккен Ұлттар Ұйымының Жарғысына сәйкес бейбіт жолмен шешу ортақ маңыздылыққа ие екендігін ескере отырып,
әлем халықтарының бейбіт және гүлденген болашағы үшін өз жауапкершілігін сезіне отырып және мемлекеттер мен халықтар арасындағы достық қарым-қатынастарды ілгерілету, олардың қауіпсіз және бейбіт өмір сүруін қамтамасыз етуге ниетін басшылыққа ала отырып,
халықаралық қатынастардағы төзімділіктің маңыздылығын, өзара түсіністікке жетудің, бейбітшілікке төнетін қатерлерді жоюдың және ынтымақтастықты нығайтудың құралы ретіндегі диалогтың елеулі рөлін атай отырып,
ислам әлемінің түрлі өңірлерінде орын алып отырған саяси, экономикалық және гуманитарлық проблемалар аясында Түркия Республикасының Ыстанбұл қаласында Ислам Ынтымақтастығы Ұйымы 13-ші Ислам саммиті конференциясы өткізілуінің маңыздылығын атай отырып,
13-ші Ислам саммиті конференциясының «Әділеттілік пен бейбітшілік бірлік пен ынтымақтастық үшін» тақырыбын назарға ала отырып,
төмендегiдей уағдаластықтарға қол жеткізді:
1. Мемлекеттер шекараларының мызғымастығы, аумақтық тұтастық пен егемендікті құрметтеу, басқа мемлекеттердің ішкі істеріне араласпау, мемлекетаралық қатынастардағы даулар мен қақтығыстарды бейбіт келіссөздер арқылы шешу жөніндегі Біріккен Ұлттар Ұйымының және Ислам Ынтымақтастығы Ұйымының басты қағидаттарын растаймыз.
2. Ислам бірлігі рухына беріктігімізді тағы да растаймыз және Ислам Ынтымақтастығы Ұйымына мүше мемлекеттерді мемлекетаралық қатынастарда және өзара қақтығыстар мен дауларды шешу жолында ізгілік пен сындарлы ұстаным таныту арқылы ислам әлеміндегі қатынастардың жаңа парадигмасын қалыптастыруға шақырамыз.
3. Ислам Ынтымақтастығы Ұйымына мүше мемлекеттерді ең алдымен ортақ құндылықтар мен мүдделерге басты назар аудара отырып, ислам әлеміндегі мемлекетаралық проблемаларға ревизия жасау үдерісін бастауға шақырамыз.
4. Ислам Ынтымақтастығы Ұйымына мүше мемлекеттерді Ислам әлеміндегі татуластық үдерісін қолдауға және оны таяу жылдардағы ислам үмбетінің жаңа саяси тұғырнамасы ретінде қарастыруға шақырамыз.
5. Біріккен Ұлттар Ұйымының және Ислам Ынтымақтастығы Ұйымының халықаралық қақтығыстардың алдын алудағы және оларды бейбіт жолдармен шешудегі жетекші рөлін, сондай-ақ Ислам Ынтымақтастығы Ұйымының ислам әлеміндегі татуластық үдерісін ілгерілетудегі басқа халықаралық және өңірлік ұйымдармен ынтымақтастығын қолдаймыз.
6. Ислам әлеміндегі татуластық үдерісін ілгерілету міндетін Ислам Ынтымақтастығы Ұйымына жүктеуді ұсынамыз және бастаманың мақсаттарына қол жеткізуге бағытталған ұсыныстарды дайындау мақсатымен Ислам Ынтымақтастығы Ұйымы Бас хатшысынан осы саладағы жағдайға терең талдау жасауды сұраймыз.
7. Ислам әлеміндегі татуластық тақырыбын Ислам Ынтымақтастығы Ұйымы Сыртқы істер министрлері кеңесінің және Мемлекет пен үкімет басшылары саммиттері отырыстарының күн тәртібіндегі тұрақты мәселесі ретінде бекітуді ұсынамыз.
8. Ислам Ынтымақтастығы Ұйымына мүше мемлекеттерді халықаралық қатынастардағы шиеленісті бәсеңдету үшін нақты қадамдар жасау және қордаланған проблемаларды түрлі консультация тетіктерін қалыптастыру жолымен шешу, дипломатиялық миссиялардың, парламентаралық диалогтардың, үкіметтік емес ұйымдардың әлеуетін қолдану арқылы ислам әлеміндегі татуластық бастамасын нақты іс жүзіне асыру үшін үлес қосуға шақырамыз.
 
2016 жылғы 13 сәуір, Ыстанбұл
 
/// 
Мемлекет басшысының атына халықаралық ұйымдардың басшылары мен бірқатар шет елдердің азаматтарынан құттықтау хаттар келіп түсті.
«Қазақстан-Канада» парламенттік достық тобының тең төрағасы Л.Бенуа өз хатында Қазақстан халқы Ассамблеясы жиырма жыл бойы елдің конфессияаралық және этносаралық келісімді қорғау және ілгерілету жөніндегі басты органы болып отырғанын атап өткен.
«Канада Қазақстанның бұл құндылықтарын мақтанышпен айтады. Мен 2014 жылдың қыркүйегінде Сіздің елге жемісті әрі есте қаларлық сапар жасадым. Мен Ассамблеяның өкілеттігіне және қызметіне тәнті болдым. Біздің берік әрі ұлғайып келе жатқан экономикалық ынтымақтастығымыздан бөлек, бұл орган Қазақстан мен Канаданың өзара мүдделілік танытатын көптеген мәселелер бойынша ұстанымдарын жақындастырып отыр. Біз Сіздердің жас демократиялық мемлекеттеріңіз дамуын жалғастырып, оның барысында Ассамблея елеулі рөл атқаратын болады деп үміттенеміз», – делінген хатта.
ЕҚЫҰ аз ұлттар жөніндегі жоғарғы комиссары А.Турс Ассамблея Қазақстанның этникалық әралуандығы мен елдегі келісімді сақтаудағы табысының символына айналғанын атап айтқан.
«Ассамблея – біздің ұйымның Қазақстандағы маңызды баламасы. Осы консультативтік-кеңестік органның үкімет пен жұртшылық өкілдері арасындағы өзара іс-қимылдың тиісті деңгейін қамтамасыз етудегі рөлі әралуан қоғам интеграциясы жөніндегі Любляна ұсынымдарында атап өтілген. Сонымен қатар, онда Ассамблеяның барлық азаматтардың мемлекеттік қызметке тең қолжетімділігін және олардың шешім қабылдау үдерісіне қатысуын қамтамасыз ету жөніндегі өзге де қағидаттарының маңыздылығы айтылған», – деп жазады автор.
 «Судьбы связующая нить» аталатын Қазақстан-Литва жобасының қатысушылары – Гедиминас атындағы Вильнюс техникалық университетінің профессоры А.Вишнюнас және Степлагтың бұрынғы тұтқыны, журналист, жазушы А.Сейкалис Нұрсұлтан Назарбаевтың жаңа қоғамдық ұйым құру туралы шешімі өзін толық ақтағанына сенімді екендерін айтқан.
«Қазақстан халқы Ассамблеясы  бүгінде барлық этностарды қамтыған ондаған қоғамдық бірлестікті біріктірген. Ол Қазақстанның көпұлтты халқын шоғырландырудың нақты институтына айналып отыр», – деп жазады авторлар.
БҰҰ жанында қауымдасқан, Экология және тіршілік қауіпсіздігі халықаралық ғылым академиясының академигі, украиналық Н. Курилюк Қазақстанның жарқын әрі жасампаз болашағының негізі оның халқының тұтастығы мен бірлігі екенін айтқан.
«Қазақстан Республикасы өз дамуында ілгерілеуге, сыртқы және ішкі бейбітсүйгіш саясатына, халық бірлігі мен тәуелсіздігіне сүйене отырып, әлемдік қоғамдастықта лайықты құрмет пен беделге ие. Даналығы мен маңыздылығы жиырма жылдық сынақ арқылы тексерілген Ассамблея халықтардың тұтасуы мен бірігуінде, жасампаздық пен ілгерілеу жолын анықтауда Украина мен өзге елдерге лайықты үлгі болады», – делінген хатта.
Қазақстан Президентінің атына өз құттықтауын жолдаған Мемлекетаралық Украина-Қазақстан қатынастары институтының директоры Н.Степаненко Мемлекет басшысының Ассамблея құру туралы шешімінің тарихи маңызы мен көрегендігін атап өткен.
«Мәдени және конфессиялық дәстүрлердің алуан түрлі шоғырын бір тұтас Қазақстан халқына біріктірген бірегей қоғамдық келісім институтының ықпалын бағалау мүмкін емес. Сіз Мемлекет басшысы ретінде тәуелсіздіктің бірінші күнінен бастап көңіл бөліп келе жатқан халықтың тұтасуы, тұрақтылық, татулық және келісім сияқты құндылықтардың арқасында Қазақстан бәсекеге қабілетті, қуатты мемлекет ретінде қалыптасты. Этносаралық және дінаралық келісімнің қазақстандық үлгісі бүкіл әлемде құрмет пен жоғары қызығушылыққа ие болып, халықаралық қоғамдастық үшін үлгіге айналып отыр», – деп жазады Н.Степаненко.
Украинаның «Универсальный бой» спорт федерациясының  Президенті  А.Кондрашов Нұрсұлтан Назарбаевтың басшылығымен Ассамблея таза халықтық сипат ала отырып, татулық пен келісімнің жалпыұлттық институтына айналғанына назар аударған.
«Сіздің саяси ерік-жігеріңіздің арқасында әлемдік қоғамдастықта кеңінен мойындалған қоғамдық келісім мен бірліктің қазақстандық үлгісі құрылды. Мемлекет пен қоғамның әлеуметтік-экономикалық, саяси, мәдени-қоғамдық салаларда орнықты әрі жасампаз дамуын Қазақстанда қол жеткен этносаралық, дінаралық толеранттылықсыз елестету мүмкін емес. Бүгінде Ассамблея қоғамның авангарды әрі «Қазақстан-2050» Стратегиясында қойылған міндеттерді жүзеге асырудағы Сіздің және бүкіл халықтың сенімді тірегі болып саналады», – делінген хатта.
Украина технологиялық академиясының директоры, ғылым мен техника саласындағы Украина мемлекеттік сыйлығының лауреаты Ю.Колесниктің хатында Мемлекет басшысының атына жылы тілектер айтылған. Ол Ассамблеяның халықты тұтастыруға бағытталған ізгі қызметіне тоқталған. 
«Тұрақтылық пен татулықты, отандастар арасындағы келісім мен достықты, демократиялық және өркениетті қағидаттарға сүйенген ілгерілеу мен өркендеуді сақтауда Ассамблеяға бұдан әрі де белсенді қызмет тілейміз», – деп жазады автор.
Украинаның батыры, тұңғыш ғарышкері Л.Каденюк өз құттықтауында елдегі бейбітшілік пен келісімді сақтауға бағытталған Қазақстандағы қоғамдық келісім мен бүкіл халықтық өкілдік етудің бірегей институтының маңыздылығын атап өткен.
«Біраз уақытты еңсерген қазіргі кезде және әлемнің көптеген елдерін шарпыған тұрақсыздық жағдайында Сіздің жиналған тәжірибені қорытудың және алға қарай сенімді ілгерілеудің негізі ретінде Ұлттық бірлік доктринасы идеясын бекіту кезіндегі даналығыңыз мен көрегендігіңізге тағы да көз жеткізе түсеміз.  Қазақстанның даму жолы өзінің жүйелі қарқынымен, әсіресе әлемде экономикалық тұрақсыздық белең алып тұрған кезеңде жаңа биіктерге қарай басқан сындарлы қадамдарымен тәнті етеді», – делінген хатта. 
/// 
Нысанда Мемлекет басшысы кәсіпорынның жұмысымен танысып, еңбек ұжымымен әңгімелесті.
Қазақстан Президенті облыста халықтың әл-ауқатын арттыру үшін қажетті жағдайлар жасалғанына тоқталды. Атап айтқанда, әлеуметтік және спорт нысандары, баспана, сондай-ақ көлік инфрақұрылымы нысандары салынып жатыр. Нұрсұлтан Назарбаев осы шаралар өңір экономикасының өсуіне және жаңа жұмыс орындарының ашылуына ықпал ететінін айтты.
***
Немістің заманауи құрал-жабдықтарымен жабдықталған фабриканың өндірістік қуаты жылына 22 мың тонна кондитер өнімін шығаруға лайықталған. Кәсіпорында 119 адам жұмыспен қамтылған.
 


///
	 

	Екі елдің көшбасшылары сауда-экономика, инвестиция және басқа салалардағы өзара іс-қимылды одан әрі нығайту мәселелерін талқылады.

	Сонымен қатар, тараптар өңірлік және халықаралық қауіпсіздіктің өзекті мәселелері жөнінде пікір алмасты.


///Қасым-Жомарт Тоқаев Солтүстік Қазақстан облысына жасаған жұмыс сапарын Аққайың  ауданы, Рублевка ауылындағы «Иван Зенченко» ЖШС-нен бастады.
Қазақстан Президенті сүтті тағамдар өндіретін ферманың толық айналымдағы жұмысымен  танысып, астық жиналып жатқан егістік алқабын аралап шықты және механизаторлармен әңгімелесті.
Нысанды аралау барысында Солтүстік Қазақстан облысының әкімі Құмар Ақсақалов Мемлекет басшысына өңірдің агроөнеркәсіп кешенінің дамуы туралы баяндады. 
Кәсіпорын директоры Геннадий Зенченко Мемлекет басшысына өндірілетін өнімдер мен өткізу нарығы, соның ішінде тауардың Ресейге экспортқа шығарылуы жөнінде айтты. Ол сондай-ақ компанияның ауылдық округтегі әлеуметтік саланы дамытуға зор көңіл бөліп отырғанын мәлімдеді.
Қасым-Жомарт Тоқаев кәсіпорынның жұмысын мен экономикалық және әлеуметтік міндеттерді шешуге қосқан үлесін жоғары бағалады.
 












///Қасым-Жомарт Тоқаевқа «ҚазТрансГаз» компаниялар тобының биылғы сегіз айдағы өндірістік және қаржылық көрсеткіштері туралы баяндалды.
Қайрат Шәріпбаев Президентке өткен жылмен салыстырғанда магистральді тасымалдау көрсеткіші 14 пайызға өсіп, 65,4 миллиард текше метрге жеткенін мәлімдеді. Ұлттық оператордың табысы 8 айда 6 пайызға артып, 1,342 триллион теңге болды. Таза пайданың көлемі – 55 пайызға өсіп, 304 миллиард теңгені құрады.
Мемлекет басшысына биыл отандық газ тұтынушыларды 158,8 миллиард теңгеге субсидиялау шаралары, сондай-ақ бюджетке 128,4 миллиард теңге көлемінде салық және басқа да төлемдер түскені жөнінде айтылды.  
Қайрат Шәріпбаевтың мәліметі бойынша компанияның таза табысы отандық газ тасымалдау жүйесін қалыпты жағдайда ұстауға және борыштық жүктемесін азайтуға бағытталады. «ҚазТрансГаз» АҚ компаниялар тобы сегіз ай ішінде 995 миллион  доллар көлеміндегі кредиттік қарызын өтеген.
Мемлекет басшысына газ тасымалдау саласының инфрақұрылымын жаңғырту және дамыту жобаларын жүзеге асыру, атап айтқанда Маңғыстау облысының газ тасымалдау инфрақұрылымын реконструкциялау, «Бейнеу – Бозой – Шымкент» магистральді газ құбырының екінші желісін салу, Қашағандағы газ өңдеу зауыттарының құрылысы, сондай-ақ «ҚазТрансГаз»  акционерлік қоғамын цифрландыруға бағытталған іс-шаралар туралы баяндалды.
Президент елімізді одан әрі газбен қамтуға қатысты ұсынылған жобалар мен іс-шараларды қолдайтынын айтты.
Кездесу соңында Қасым-Жомарт Тоқаев Қайрат Шәріпбаевқа еліміздің газ саласын дамытуға бағытталған бірқатар міндет жүктеді.
/// 
Мемлекеттік хатшы АҚШ елшісін тағайындалуымен құттықтап, оның жұмысы елдеріміздің арасындағы жан-жақты әрі жемісті ынтымақтастықты одан әрі тереңдетуге септігін тигізетініне сенім білдірді.
Г.Әбдіқалықова Қазақстанда Мемлекет басшысы бастамашылық еткен  бес институционалдық реформаны жүргізу, Ұлт Жоспары – «100 нақты қадамды» іске асыру жұмыстарының басталғанын атап өтті. Қолға алынған іс-шаралар елді жаңғыртуды және орнықты экономикалық өсімді қамтамасыз етіп, «Қазақстан-2050» стратегиясының мақсаттарына қол жеткізуге және елдің әлемдегі ең дамыған 30 мемлекет қатарына қосылуына ықпал етуі тиіс.
Кездесу барысында әлеуметтік-гуманитарлық ынтымақтастықты дамытудың, терроризм мен экстремизмге жол бермеудің, полиэтникалық және көпконфессионалдық құндылықтарды ілгерілетудің, толерантты қоғамның өзекті мәселелері жөнінде сындарлы пікір алмасылды.
Тараптар Қазақстан Президентінің 2010 жылы АҚШ-қа жасаған сапары барысында қол қойылған Қазақстан мен АҚШ-тың ғылыми-техникалық ынтымақтастығы туралы келісімнің негізінде білім және ғылым  саласындағы ынтымақтастықты нығайтуға мүдделілік танытты.
 Бүгінгі таңда Қазақстанның жоғары оқу орындары америкалық 30-дан астам білім және ғылым орталықтарымен ынтымақтастық орнатқан. Бұл бағытта бірқатар америкалық жоғары оқу орындарымен – Карнеги-Меллонмен,  Дьюк университетімен, Питсбург және Гарвард университеттерімен тиімді қарым-қатынастар орнатқан «Назарбаев университет» акционерлік қоғамына зор маңыз беріліп отыр. «Болашақ» бағдарламасы бойынша  АҚШ-та 1840 студент білім алды, қазіргі кезде 590-нан астам стипендиат оқуын жалғастыруда.
Екі елдің бірлескен жұмыстары қауіпсіздік пен өңірлік ынтымақтастық, ядролық қаруды таратпау, «Нұрлы жол» жаңа экономикалық саясаты аясында сауда-экономикалық және инвестициялық ықпалдастықты арттыру, Қазақстанның ДСҰ-ға кіруі, ЭКСПО-2017, әскери және ғылыми-техникалық ынтымақтастық, құқық қорғау органдары арасындағы өзара іс-қимыл сияқты маңызды бағыттар бойынша жүргізілуде.
2014 жылы ҚР мен АҚШ арасындағы тауар айналымы 2,4 миллиард доллар болды. Қазақстан экономикасына салынған америкалық инвестицияның жалпы көлемі  21 миллиард АҚШ долларынан асты, республикада америкалық капиталдың үлесі бар 470-тен астам кәсіпорын жұмыс істейді.
Кездесу соңында тараптар Қазақстан мен АҚШ арасындағы өзара іс-қимылдың деңгейі жоғары екенін, бұл стратегиялық серіктестіктің рухына толық сай келетінін атап өтті.
///Қасым-Жомарт Тоқаевқа Парламент Сенатының VII сессиясы барысында атқарылатын жұмыс жоспары туралы баяндалды. Сондай-ақ Президенттің Жолдауы мен берген тапсырмаларын іске асыруға бағытталған бірқатар заң топтамасының әзірленіп жатқаны жөнінде мәлімет берілді.
ҚР Парламенті Сенатының төрағасы алдағы сессияда сенаторлардың Үкіметпен және Мәжіліс депутаттарымен бірлесіп, әйелдер мен жастар үшін 30 пайыздық квотаның сақталуына қатысты заңнама бойынша жұмыс істейтінін айтты. Сонымен қатар «Әлеуметтік кодекс», «Өнеркәсіп саясаты туралы», «Кәсіби біліктілік туралы», «Жеке қосалқы шаруашылықтар туралы» және басқа да заңдарды қабылдау міндеті тұр.
Мәулен Әшімбаевтың айтуынша, сенаторлардың бастамасымен Президент тапсырмаларын іске асыруға бағытталған бірқатар заң жобасы әзірленген. Атап айтқанда, «Адам құқықтары жөніндегі уәкіл туралы» заң жобасы жоспарлануда, сонымен қатар ғылыми кадрлардың жағдайын жақсарту және олардың әлеуметтік қорғалу кепілдіктері туралы заңнамасына, Салық кодексіне өзгертулер енгізу көзделуде. Сондай-ақ жайылымдық жерлерді басқаруды және пайдалануды реттейтін бірқатар түзетулер әзірленіп жатыр.
Қасым-Жомарт Тоқаев «Халық үніне құлақ асатын мемлекет» тұжырымдамасын іске асыру аясында қабылданатын заң жобаларын талқылау және пысықтау жұмыстарына азаматтық қоғам өкілдері мен сарапшыларды кеңінен жұмылдыру қажеттігін айтты.
Кездесу соңында Президент парламенттік дипломатияның әлеуетін одан әрі арттыруға қатысты бірқатар міндет жүктеді.
Сонымен қатар Мемлекет басшысы 2022 жылы өтетін Әлемдік және дәстүрлі діндер көшбасшыларының VII съезіне дайындықты бастау туралы тапсырма берді.
///
	

	Рәсімді ашқан Қазақстан Президенті мемлекеттік наградалар еліміздің ең лайықты азаматтарына тапсырылатынын атап өтті.

	- Сіздердің бәріңіз ерен еңбектеріңізбен және қалтқысыз қызметтеріңізбен ерекшелендіңіздер. Сіздердің басты міндеттеріңіз – халық пен мемлекеттің қауіпсіздігін қамтамасыз ету. Тәуелсіздігімізді қорғап, оны қастерлеуден асқан мәртебе жоқ. Тату еліміздегі тұрақтылық пен құқықтық тәртіпті қамтамасыз ету өздеріңізге тікелей байланысты. Сіздер өз борыштарыңызды аса біліктілікпен атқарып келесіздер. Қазақстанның тұрақтылығы мен халқымыздың амандығын сенімді сарбаздар күзетіп тұр. Елге қорған болу үшін қажымас қайрат, жігерлі рух қажет. Осының бәрі де  сіздердің бойларыңыздан табылады деп ойлаймын. Қарулы күштер, құқық қорғау органдары және арнайы қызметтің тиісті бөлімдерінде қызмет ете жүріп, сіздер осынау жоғары атаққа лайықты болдыңыздар. Сіздер патриотизм мен тиісті шеберліек көрсете отырып, өз қызметтеріңіз арқылы Отанға одан әрі адалдық таныта бересіздер деп сенемін, - деді Нұрсұлтан Назарбаев. 

	Сөз соңында Мемлекет басшысы марапатталғандарды Отан қорғаушылар күнімен құттықтап, қызметте табыс және жақын-жуықтарына амандық тіледі.

	Рәсім барысында ІІ дәрежелі «Даңқ» орденімен ҚР Қарулы Күштері «Оңтүстік» өңірлік қолбасшылығы әскерлерінің қолбасшысы Т.Қойбақов, Ұлттық қорғаныс университетінің бастығы А.Рыспаев марапатталды.

	ІІ дәрежелі «Айбын» орденімен Қазақстан Республикасы Экономикалық қылмысқа және сыбайлас жемқорлыққа қарсы күрес агенттігі (қаржы полициясы) төрағасының орынбасары А.Боданов, Қазақстан Республикасы Қарулы Күштері 36855 әскери бөлімінің командирі Е.Ермекбаев, Бас әскери прокурордың бірінші орынбасары Қ.Игембаев, Қазақстан Республикасы Президенті Күзет қызметінің басқарма бастығы Б.Ысмайылов, ҚР Ұлттық қауіпсіздік комитеті «Арыстан» қызметі басқармасының аға офицері Б.Қапаров, Алматы облысы Ішкі істер департаментінің бастығы С.Көдебаев, ҚР Ішкі істер министрлігі «Сұңқар» арнайы мақсаттағы жасағының командирі Д.Құрмашев, ҚР Ұлттық қауіпсіздік комитеті Шекара қызметінің жеке авиациялық эскадрилья командирінің орынбасары М.Мұсабеков марапатталды.

	ІІІ дәрежелі «Айбын» орденімен Қарағанды облысы Төтенше жағдайлар департаменті «Өрт сөндіру және авариялық-құтқару жұмыстары қызметі» ММ № 45 мамандандырылған өрт сөндіру бөлімінің аға өрт сөндіруші-құтқарушысы Ә.Айтбаев, ҚР Қарулы Күштері Құрлық әскерлері 68665 әскери бөлімі десанттық-шабуылдау ротасының аға техник-жүргізушісі А.Караваев, Аэроұтқыр әскерлері сержанты - ҚР Қарулы Күштері Аэроұтқыр әскерлері қолбасшысы басқармасының бөлімше бастығы Р.Сүйіндіков марапатталды.

	«Ерлігі үшін» медалімен Жамбыл облысы Төтенше жағдайлар департаменті «Өрт сөндіру және авариялық-құтқару жұмыстары қызметі» ММ бірінші кезектегі авариялық-құтқару жұмыстарын жүргізу жөніндегі №1 мамандандырылған өрт сөндіру бөлімінің аға шебері Қ.Жаныспаев, Солтүстік Қазақстан облысы Төтенше жағдайлар департаменті «Өрт сөндіру және авариялық-құтқару жұмыстары қызметі» ММ Мамлют ауданы № 15 өрт сөндіру бөлімінің өрт сөндірушісі Қ.Майсейітов марапатталды.  

	«Жауынгерлік ерлігі үшін» медалімен Қазақстан Республикасы Қарулы Күштері 83205 әскери бөлімінің командирі А.Әбдірахман, ҚР Президенті Күзет қызметі департамент бастығының орынбасары Е.Жарқымбаев, ҚР Ұлттық қауіпсіздік комитетінің бас басқармасының бастығы М.Жетімеков, Республикалық ұлан 0111 әскери бөлімі батальонының рота командирі Р.Кененбаев, Қазақстан Республикасы Қарулы Күштері Әуе қорғаныс күштері 97617 әскери бөлімі зениттік-зымырандық дивизионының командирі Д.Шевченко марапатталды.

/// 
Ерлан Кенжеғалиұлы Сағадиев Қазақстан Республикасының Білім және ғылым министрі болып тағайындалсын.
 
Қазақстан Республикасының
              Президенті                                                                               Н.Назарбаев
 
 
Астана, Ақорда, 2016 жылғы 10 ақпан
                       №  194
///
	

	Форумның негізгі тақырыбы - екі елдің инновациялық ынтымақтастығы.

	Өз сөзінде Нұрсұлтан Назарбаев қазақ-ресей байланыстарын дамытудың маңызды орталықтарының бірі болып саналатын бұл форумның қалада өткізілуінің символдық мәні бар екенін атап өтті.

	- Биыл біздің елдеріміз Достық, ынтымақтастық және өзара көмек туралы шарттың 20 жылдығын атап өтуде. Бүгінде Қазақстан мен Ресей ұлттық экономика мен инновациялық дамуды жаңғыртуда ұқсас міндеттерді шешуде. Бұл ретте осы форумның тақырыбы - инновациялық ынтымақтастық – ерекше өзекті және өте маңызды, - деді Мемлекет басшысы.

	Қазақстан Президенті соңғы уақытта инновация мен жоғары технологияны дамыту саласында көп іс атқарылғанына тоқталды. Мысалы, тек өткен жылдар ішінде Қазақстанда сомасы 12 миллиард долларлық 440-тан астам жаңа өндіріс орны іске қосылды. Жалпы, құны 77 миллиард доллар болатын 700-ден аса индустриялық-инновациялық жобаны іске асыру жоспарлануда. Биылғы форумның қорытындысы бойынша бірлескен жобалардың портфелі сомасы 2 миллиард долларды құрайтын тағы 27 келісіммен толыға түспек.

	Мемлекет басшысы сондай-ақ біздің елдеріміз арасындағы индустриялық ынтымақтастық саласындағы серіктестік жаңа деңгейге шыққанын атап өтті. Өнеркәсіп кооперациясын тереңдету қажеттігі маңызды мәселе ретінде қарастырылды.

	- Бірыңғай экономикалық кеңістікке біріге отырып, біз кәсіпорындар үшін кедергілерді алып тастадық. Енді тиімді өңіраралық индустриялық кластерді орнықтыру керек. Оған табысты мысалдың бірі – Шығыс Қазақстан облысында автомобиль өндірісінің құрылуы. Бұл ауқымды жобаға салынған инвестиция көлемі - 400 миллион доллар, жобалық қуаты – 5,7 миллиард доллар, - деді Қазақстан Президенті.  

	Нұрсұлтан Назарбаев сондай-ақ келешекте ғарыш саласын дамытуда ынтымақтастық қажет екенін атап көрсетті.

	- Байқоңыр екіжақты қарым-қатынастарды дамытуда сапалы жаңа кезеңнің символына және халықаралық инновациялық брендке айналуы қажет, - деді Қазақстан Президенті.

	Инновациялық кластерлерді дамыту қажеттігін атап өте отырып, Мемлекет басшысы Ресей компанияларын Алматыдағы инновациялық технологиялар паркінің жұмысына атсалысуға, аграрлық инновациялық орталықты қалыптастыруға, Курчатов ғылыми қалашығын құруға шақырды. Сондай-ақ, Нұрсұлтан Назарбаев Сколково инновациялық орталығы мен Астанадағы жаңа Халықаралық Университет арасында серіктестік байланыстарды орнатуды ұсынды.

	- Еуропа елдерінің үлгісі бойынша технологиялық платформаларды дамыту, жоғары оқу орындарының, ғылыми-зерттеу орталықтары мен бизнестің қатысуымен бірыңғай зерттеу жүйесін құру пайдалы. Ғылыми әзірлемелерді тиімді коммерциялау - өнеркәсіп өндірісінің бәсекеге қабілетінің негізі. Қазақстан мен Ресейдің бірлескен күш жұмсауымен болашақта толыққанды технологиялық және өндірістік альянс құратынымызға сенемін, - деп атап өтті Нұрсұлтан Назарбаев.

	Өз сөзінде Ресей Президенті Владимир Путин өтіп жатқан форум тақырыбының өзекті екенін атап өтіп, бүгінде Қазақстан мен Ресей алдында экономикалық өсім көздерін әртараптандыру жөнінде ұқсас міндеттер тұрғанын айтты.

	- Бүгінде Ресей Федерациясында мұндай 5 шекаралас форум өтті. Осындай шараның іс жүзінде қайтарымы әр жыл сайын артып келе жатқанын атап өту қажет. Біз инновациялық жұмысқа тек ірі компаниялар ғана емес, сонымен бірге шағын және орта бизнес өкілдері қосылады деп есептеп отырмыз. Мамандардың бағалауы бойынша әлемдік экономиканың дамуында шағын және орта бизнес кәсіпорындары барлық инновациялық өнімдер мен қызмет көрсетуде 30-35 пайызға жетеді, - деді Владимир Путин.

	Ресей Президенті экономикалық дамудың жоғары қарқынын қамтамасыз ету екі мемлекет үшін басты міндет екенін және ғылыми техникалық мүмкіндіктерді, сондай-ақ екі елдің инвестициялық әлеуетін арттыру  қажеттілігін атап өтті.

	- Өңіраралық жоғары технологиялық ынтымақтастықты дамыту үшін жақсы база құрылды. Ресей Федерациясының 76 субъектісі қазақстандық серіктестіктермен іскерлік байланыс орнатты. Мәскеу қаласы, Мәскеу, Новосібір, Орынбор, Қорған, Челябі облыстары, Алтай және Краснояр өлкесі, Татарстан, Башқұртстан және Хакасия тәрізді өңірлер анағұрлым белсенді жұмыс жүргізуде, - деді Ресей Президенті.

	Владимир Путин сондай-ақ машина жасау саласына ғылыми технологияны енгізу басымдық болып саналатынына тоқталды.

	- Біз таяу жылдарда Қазақстанда толық циклды автомобиль зауытын ашуды жоспарлап отырмыз. Сонымен қатар, біз азаматтық тікұшақтарды құрастыру жөнінде бірлескен кәсіпорындарды ұйымдастыруға мүдделіміз. Бүгін Ресей-Қазақстан қоры жұмыс жасайды. Бұл маңызды жоба және оны іске асыру біздің елдеріміз арасындағы өнеркәсіп кооперациясының ауқымын және сапасын арттыруға көмектеседі, - деді Владимир Путин.

	Шекаралас өңіраралық форумның қорытындысы бойынша екіжақты ынтымақтасты тереңдетуге бағытталған бірқатар құжаттарға қол қою көзделген.

///Келіссөз барысында екіжақты ынтымақтастықтың, оның ішінде сауда-экономика, инвестиция, көлік-транзит, отын-энергетика, сондай-ақ мәдени-гуманитарлық салалардағы өзара іс-қимылды нығайту перспективаларының кең ауқымды мәселелері қаралды.
Бұдан бөлек, екі мемлекеттің басшылары өңірлік және халықаралық күн тәртібіндегі бірқатар өзекті мәселелер жөнінде пікір алмасты.
Қазақстан Президенті Нұрсұлтан Назарбаев Си Цзиньпинге жұмыс сапарымен келуге, сондай-ақ G-20 саммитіне қатысуға шақырғаны үшін алғыс айтты.
– Қытай ұйымға күрделі кезеңде төраға болды. Сіздер әзірлеген күн тәртібі дамудың қазіргі кезеңінде өте өзекті. Бүгінде G-20-ның экономикалық проблемаларға мән беруі бүкіл әлем үшін маңызды міндеттерді шешуге септігін тигізетін болады, – деді Мемлекет басшысы.
Нұрсұлтан Назарбаев ынтымақтастық орныққан жылдарда Қазақстан мен Қытай арасындағы сенімнің айтарлықтай нығая түскенін атап өтті.
– Біздің байланысымыз мемлекетаралық қарым-қатынастың үлгісі бола алады. Стратегиялық серіктестіктің үлгілі моделін құрып, экономикалық ынтымақтастықты жаңа деңгейге көтердік. Қазақстан мен Қытайдың үкіметтері қол жеткен келісімдер қорытындысы бойынша алға қойылған міндеттерді орындау жұмысымен белсене айналысуда. Биыл біз Қазақстан тәуелсіздігінің 25 жылдығын, ал келесі жылы елдеріміз арасындағы дипломатиялық қарым-қатынастың 25 жылдығын атап өтетін боламыз, – деді Елбасы.
Си Цзиньпин еліміздің жаһандық диалогқа елеулі үлесін қосып келе жатқанына ризашылық білдіріп, Қазақстанның өңірдің және бүкіл әлемнің экономикалық дамуында маңызды рөл атқаратынын атап өтті.
– Былтыр осы уақытта Бейжіңде біздің кездесуіміз өтіп, оның қорытындысы бойынша қарым-қатынастың жаңа кезеңі туралы бірлескен декларацияға қол қойылған болатын. Қазір барлық саладағы екіжақты серіктестік қарқын алып келеді, оның одан әрі дамуы жолындағы міндеттер айқындалды. Біздің қарым-қатынасымыздың орнағанына келесі жылы 25 жыл толатынын ескере отырып, өзара тиімді серіктестікті одан әрі нығайта түсу қажет. Сондай-ақ, бірлескен күш-жігер арқылы адалдық, өзара сенім, ауызбіршілік және өзара көмек рухындағы қарым-қатынасты қалыптастыра отырып, стратегиялық үйлесімді, өзара тиімді ынтымақтастықты күшейте түсу керек, – деді ҚХР төрағасы.
Тараптар алдағы саммит әлемдік экономиканың бұдан арғы даму жолдарын айқындауда маңызды рөл атқарып, жаһандық экономикалық өсімнің жаңа қозғаушы күшіне айналады деп үміттенетінін білдірді.
***
Келіссөздер қорытындысы бойынша төмендегідей құжаттарға қол қойылды:
– 2004 жылғы 17 мамырдағы Қазақстан Республикасының Үкiметi мен Қытай Халық Республикасының Үкiметi арасында Қазақстан-Қытай ынтымақтастығы жөнiндегi комитет құру туралы келiсiмге толықтырулар енгізу туралы хаттама;
– «Нұрлы жол» және «Жібек жолының экономикалық белдеуі» бағдарламаларын ұштастыру жөніндегі ынтымақтастық жоспары;
– Қазақстан Республикасы Ауыл шаруашылығы министрлігі мен Қытай Халық Республикасының Сапаны қадағалау, инспекция және карантин жөніндегі бас басқармасы арасындағы Қазақстан Республикасынан Қытай Халық Республикасына экспортталатын жылқы тұқымдас жануарлар үшін қойылатын карантин және денсаулығын қорғау талаптары жөніндегі хаттама;
– Қазақстан Республикасының Ауыл шаруашылығы министрлігі мен Қытай Халық Республикасының Сапаны қадағалау, инспекция және карантин бас басқармасы арасындағы Қазақстан Республикасынан Қытай Халық Республикасына экспортталатын соя бұршағы партияларына қойылатын фитосанитариялық талаптар жөніндегі хаттама.





///
	

	Медициналық орталықты аралау барысында Нұрсұлтан Назарбаев оның қызметкерлерін және облыс тұрғындарын жаңа медициналық кешеннің ашылуымен құттықтады.

	- Кардиологиялық орталықтың ашылуы – облыс тұрғындары үшін үлкен сыйлық. Мемлекет медицинаны дамытуға айтарлықтай көңіл бөліп келеді. Өздеріңіз де білесіздер, Астанада медициналық кластер құрылды және өңірлерде жаңа медициналық орталықтардың құрылысын салу жалғасын табуда. Отандық дәрігерлердің біліктілігін арттыруды жалғастыру қажет. Бүгінде бізде күллі еліміз бойынша жұмыс істейтін медициналық пойыздар, жылжымалы амбулаториялық клиникалар бар. Санитарлық авиация бар. Осының бәрі біздің азаматтарымыздың денсаулығын жақсарту және өмір сүру ұзақтығын арттыру үшін жасалуда, - деді Мемлекет басшысы.     

	Кездесудің қорытындысы бойынша Денсаулық сақтау министрі С.Қайырбекова Мемлекет басшысына «Саламатты Қазақстан» атты мемлекеттік бағдарламаны жүзеге асыру барысы, сондай-ақ Қазақстанда кардиологиялық қызметті дамыту және медицина мамандарын даярлау жүйесі туралы баяндады.

	Өңірлік кардиохирургиялық орталық ең заманауи медициналық жабдықтармен жабдықталған. Орталықтың құрылымында - хирургия, оңалту, интервенциялық кардиология, аритмология және электрофизиология бөлімдері бар. Ауысымына 50 адамға арналған консультативтік-емхана бөлімі бар. Орталықтың басты ерекшелігі - балалардың жүрегіне операция жасау мүмкіндігі болып табылады. Бұрын ондай операциялар Астана және Алматы қалаларында жасалатын.

	Кардиохирургиялық орталық Павлодар және Шығыс Қазақстан облыстарының екі миллионнан астам тұрғынына қызмет көрсететін болады. Жаңа медициналық орталықтың ашылуымен 600-ден астам жұмыс орнымен қамтылып отыр.

/// 
Кездесу барысында Н.Әбіқаев Қазақстан Президентіне ұлттық қауіпсіздік жүйесін одан әрі жетілдіру және  терроризм мен экстремизмге қарсы іс-қимыл бағытында атқарылып жатқан жұмыстар туралы баяндады.
Кездесу қорытындысы бойынша Мемлекет басшысы бірқатар нақты тапсырма берді. 

///
	

	Форумның негізгі тақырыбы - екі елдің инновациялық ынтымақтастығы.

	Өз сөзінде Нұрсұлтан Назарбаев қазақ-ресей байланыстарын дамытудың маңызды орталықтарының бірі болып саналатын бұл форумның қалада өткізілуінің символдық мәні бар екенін атап өтті.

	- Биыл біздің елдеріміз Достық, ынтымақтастық және өзара көмек туралы шарттың 20 жылдығын атап өтуде. Бүгінде Қазақстан мен Ресей ұлттық экономика мен инновациялық дамуды жаңғыртуда ұқсас міндеттерді шешуде. Бұл ретте осы форумның тақырыбы - инновациялық ынтымақтастық – ерекше өзекті және өте маңызды, - деді Мемлекет басшысы.

	Қазақстан Президенті соңғы уақытта инновация мен жоғары технологияны дамыту саласында көп іс атқарылғанына тоқталды. Мысалы, тек өткен жылдар ішінде Қазақстанда сомасы 12 миллиард долларлық 440-тан астам жаңа өндіріс орны іске қосылды. Жалпы, құны 77 миллиард доллар болатын 700-ден аса индустриялық-инновациялық жобаны іске асыру жоспарлануда. Биылғы форумның қорытындысы бойынша бірлескен жобалардың портфелі сомасы 2 миллиард долларды құрайтын тағы 27 келісіммен толыға түспек.

	Мемлекет басшысы сондай-ақ біздің елдеріміз арасындағы индустриялық ынтымақтастық саласындағы серіктестік жаңа деңгейге шыққанын атап өтті. Өнеркәсіп кооперациясын тереңдету қажеттігі маңызды мәселе ретінде қарастырылды.

	- Бірыңғай экономикалық кеңістікке біріге отырып, біз кәсіпорындар үшін кедергілерді алып тастадық. Енді тиімді өңіраралық индустриялық кластерді орнықтыру керек. Оған табысты мысалдың бірі – Шығыс Қазақстан облысында автомобиль өндірісінің құрылуы. Бұл ауқымды жобаға салынған инвестиция көлемі - 400 миллион доллар, жобалық қуаты – 5,7 миллиард доллар, - деді Қазақстан Президенті.  

	Нұрсұлтан Назарбаев сондай-ақ келешекте ғарыш саласын дамытуда ынтымақтастық қажет екенін атап көрсетті.

	- Байқоңыр екіжақты қарым-қатынастарды дамытуда сапалы жаңа кезеңнің символына және халықаралық инновациялық брендке айналуы қажет, - деді Қазақстан Президенті.

	Инновациялық кластерлерді дамыту қажеттігін атап өте отырып, Мемлекет басшысы Ресей компанияларын Алматыдағы инновациялық технологиялар паркінің жұмысына атсалысуға, аграрлық инновациялық орталықты қалыптастыруға, Курчатов ғылыми қалашығын құруға шақырды. Сондай-ақ, Нұрсұлтан Назарбаев Сколково инновациялық орталығы мен Астанадағы жаңа Халықаралық Университет арасында серіктестік байланыстарды орнатуды ұсынды.

	- Еуропа елдерінің үлгісі бойынша технологиялық платформаларды дамыту, жоғары оқу орындарының, ғылыми-зерттеу орталықтары мен бизнестің қатысуымен бірыңғай зерттеу жүйесін құру пайдалы. Ғылыми әзірлемелерді тиімді коммерциялау - өнеркәсіп өндірісінің бәсекеге қабілетінің негізі. Қазақстан мен Ресейдің бірлескен күш жұмсауымен болашақта толыққанды технологиялық және өндірістік альянс құратынымызға сенемін, - деп атап өтті Нұрсұлтан Назарбаев.

	Өз сөзінде Ресей Президенті Владимир Путин өтіп жатқан форум тақырыбының өзекті екенін атап өтіп, бүгінде Қазақстан мен Ресей алдында экономикалық өсім көздерін әртараптандыру жөнінде ұқсас міндеттер тұрғанын айтты.

	- Бүгінде Ресей Федерациясында мұндай 5 шекаралас форум өтті. Осындай шараның іс жүзінде қайтарымы әр жыл сайын артып келе жатқанын атап өту қажет. Біз инновациялық жұмысқа тек ірі компаниялар ғана емес, сонымен бірге шағын және орта бизнес өкілдері қосылады деп есептеп отырмыз. Мамандардың бағалауы бойынша әлемдік экономиканың дамуында шағын және орта бизнес кәсіпорындары барлық инновациялық өнімдер мен қызмет көрсетуде 30-35 пайызға жетеді, - деді Владимир Путин.

	Ресей Президенті экономикалық дамудың жоғары қарқынын қамтамасыз ету екі мемлекет үшін басты міндет екенін және ғылыми техникалық мүмкіндіктерді, сондай-ақ екі елдің инвестициялық әлеуетін арттыру  қажеттілігін атап өтті.

	- Өңіраралық жоғары технологиялық ынтымақтастықты дамыту үшін жақсы база құрылды. Ресей Федерациясының 76 субъектісі қазақстандық серіктестіктермен іскерлік байланыс орнатты. Мәскеу қаласы, Мәскеу, Новосібір, Орынбор, Қорған, Челябі облыстары, Алтай және Краснояр өлкесі, Татарстан, Башқұртстан және Хакасия тәрізді өңірлер анағұрлым белсенді жұмыс жүргізуде, - деді Ресей Президенті.

	Владимир Путин сондай-ақ машина жасау саласына ғылыми технологияны енгізу басымдық болып саналатынына тоқталды.

	- Біз таяу жылдарда Қазақстанда толық циклды автомобиль зауытын ашуды жоспарлап отырмыз. Сонымен қатар, біз азаматтық тікұшақтарды құрастыру жөнінде бірлескен кәсіпорындарды ұйымдастыруға мүдделіміз. Бүгін Ресей-Қазақстан қоры жұмыс жасайды. Бұл маңызды жоба және оны іске асыру біздің елдеріміз арасындағы өнеркәсіп кооперациясының ауқымын және сапасын арттыруға көмектеседі, - деді Владимир Путин.

	Шекаралас өңіраралық форумның қорытындысы бойынша екіжақты ынтымақтасты тереңдетуге бағытталған бірқатар құжаттарға қол қою көзделген.

///Кездесу барысында Мемлекет басшысына еліміздегі әдебиет пен өнердің жағдайы, рухани құндылықтар туралы мәлімет берілді.
Қасым-Жомарт Тоқаев рухани құндылықтар ел дамуындағы маңызды фактор екеніне назар аударды. Қазақстан Президенті заман талабына сай жаңа әдеби шығармалар жазылып, әдебиет пен өнер саласында жүрген жастарды қолдау қажет екенін айтты. 

///
	 

	Мемлекет басшылары екіжақты ынтымақтастықты, сондай-ақ еуразиялық экономикалық ықпалдастықты дамыту мәселелерін талқылады.

	Телефонмен сөйлесуге армян тарапы бастамашылық етті.
/// 
Мемлекет басшысы нысан жұмысымен танысып, жаңа медициналық құралдармен жабдықталған орынжайларды аралап көрді.
Қазақстан Президенті сондай-ақ еңбек ұжымы өкілдерімен әңгімелесіп, қаланың медициналық мекемелері қажетті емханалық және диагностикалық жабдықтармен қамтамасыз етіліп отырғанын айтты.
– Бұл кешенге мемлекет 7,2 миллиард теңге бөлді, соның 4 миллиарды заманауи жабдықтар алуға арналған. Бұл – ядролық медицина элементтерін қолданатын Қазақстан үшін бірегей мекеме.  Енді осы жабдықтарды халыққа кәсіби көмек көрсету үшін барынша тиімді қолдану сіздерге байланысты. Бүкіл ел бойынша денсаулық сақтау саласын дамытудың арқасында азаматтардың орташа өмір жасы соңғы он жылда 64-тен 71-ге дейін ұлғайды, – деді Мемлекет басшысы.
***
Диспансерде онкологиялық науқастарға амбулаторлық-емханалық, стационарлық және стационар алмастыру формасында мамандандырылған әрі жоғары білікті медициналық жәрдем көрсетіледі. Медициналық мекемеде 413 адам қызмет етеді.


///Қасым-Жомарт Тоқаевқа аймақтың әлеуметтік-экономикалық дамуының биылғы 7 айдағы көрсеткіштері туралы мәлімет берілді.
Сондай-ақ, облыс әкімі Мемлекет басшысына өңірде жаңа жұмыс орындарының ашылуы, инвестициялық және индустриялық жобалардың, «Нұрлы Ертіс» бағдарламасының жүзеге асырылуы туралы баяндады.
Кездесу соңында Қасым-Жомарт Тоқаев аймақтағы суармалы жерлердің аумағын ұлғайту, халықтың тұрмыс сапасын арттыру бойынша бірқатар нақты тапсырма берді. 

///
	

	Сапар барысында екіжақты ынтымақтастықты одан әрі дамыту мәселесін талқылау, Мемлекет басшыларының бірлескен мәлімдемесін қабылдау, сондай-ақ бірқатар үкіметаралық құжаттарға қол қою жоспарланған.
/// 
Брифинг барысында Мемлекет басшысы Қазақстан мен Тәжікстан тәуелсіздіктің алғашқы күндерінен бері өзара сенім мен достыққа негізделген саясат жүргізіп келе жатқанын айтты.
Тәжікстанда 90-жылдардың басында қиын кездер болды, бірақ біз әрдайым тәжік халқымен бірге болдық. Мүмкіндігімізге қарай гуманитарлық және әскери-техникалық көмек көрсеттік. Өйткені, біздің халықтарымыз Орталық Азияда бір-біріне деген құрмет негізінде өмір сүріп, өзара ықпалдасуға үйренген, – деді Нұрсұлтан Назарбаев.
Мемлекет басшысы аумақтық және мәдени-тарихи жақындық секілді оң үрдістер бар екенін ескере отырып, елдеріміздің арасындағы қарым-қатынасты одан әрі дамыту қажеттігіне назар аударды.
Қол қойылған стратегиялық серіктестік туралы келісім 80 құжаттан тұратын қолданыстағы шарт базасына серпін беретін болады. Қазақстан бүгінде индустриялық даму саясатын жүргізіп отырғандықтан, жекеменшік тәжік компанияларын мүмкіндігінше ынтымақтастыққа шақырамыз, – деді Қазақстан Президенті.
Нұрсұлтан Назарбаев екі ел бір-бірін ЕҚЫҰ, БҰҰ және ИЫҰ сияқты жаһандық ұйымдар аясында қолдау көрсетіп келе жатқанын атап көрсетті.
Біз тәжік тарапына БҰҰ Қауіпсіздік кеңесінің тұрақты емес мүшелігіне біздің кандидатурамызды қолдағаны үшін ризамыз. Сіздің ел су-энергетика саласындағы қарым-қатынастар бойынша да сындарлы көзқарас ұстанып келеді, – деді Елбасы.
Сонымен қатар Мемлекет басшысы Тәжікстанның халықаралық терроризмге қарсы іс-қимыл барысындағы рөлі зор екенін атап өтті
Соңында Қазақстан Президенті  мәдени-гуманитарлық ынтымақтастықты одан әрі дамыту қажеттігіне назар аударды.
Біз күні кеше Қазақ хандығының 550 жылдығын атап өттік. Бізде ортақ мәдениет пен тарих бар. Біздің өңірде ғасырлар бойы ұлы оқиғалар болып өтті, олар біздің халықтарымызды біріктіре түсті, – деді Нұрсұлтан Назарбаев.
Брифинг аяқталғаннан кейін Нұрсұлтан Назарбаев И.Сомонидің ескерткішіне гүл шоғын қойды. 


///
	 

	Мемлекет басшысы жеделхатта Рамазан Баповтың өз өмірін өнерге арнап, зор табыстарға қол жеткізгеніне тоқталды.

	«Ол ұзақ жыл Абай атындағы Қазақ мемлекеттік академиялық опера және балет театрында жемісті еңбек етіп, айтулы спектакльдердегі басты партияларды үлкен шеберлікпен орындап, өнерсүйер қауымның ыстық ықыласына бөленді. Өз өнерін әлемнің көптеген елінің сахналарында да паш етті. Ұстаздық қызметпен айналысып, шәкірттер тәрбиеледі. 2008 жылы менің шақыруыммен елге оралып, туған театрының шығармашылық тұрғыдан одан әрі кемелдене түсуіне лайықты үлесін қосты», – делінген жеделхатта.

	Жеделхат соңында Нұрсұлтан Назарбаев Қазақстан халқы оның есімі мен еңбегін әрдайым есте сақтайтынын атап өткен.
///
	 

	А.Сәрінжіпов министрліктің қызметі және Мемлекет басшысының тапсырмаларын орындау мақсатында атқарылып жатқан жұмыстар жөнінде баяндады.

	Нұрсұлтан Назарбаев биыл білім және ғылым саласын дамытуға 1,5 триллион теңге бөлінгенін атап өтті. Алайда мектепте орын жетіспеушілігі, үш ауысымда оқыту сақталып отыр, апатты жағдайдағы мектептер әлі де бар. Осыған байланысты құрылысқа, соның ішінде бизнестің әлеуметтік жауапкершілігі аясында салынатын нысандарға бөлінетін қаражаттың тиімді пайдаланылуын қадағалау қажет.

	– Шығыс Қазақстан облысында апатты жағдайдағы 52 мектеп бар, сөйте тұра 2013 жылы бюджеттік емес қаржы көздері есебінен 1,5 миллиард теңгеге өңірде Бокс және күрес сарайы салынған. Оңтүстік Қазақстан облысында  апатты жағдайдағы 48 мектеп бар, бірақ бюджеттік емес қаржы көздері мен жергілікті бюджет есебінен 2012-2013 жылдары 500 миллион теңге Салтанат залына бөліпті. Қызылорда облысында  апатты жағдайдағы 25 мектеп бар, бірақ өткен жылы Мұзайдын құрылысына 1,3 миллиард теңге жұмсалған. Бұл нысандардың барлығы да халыққа қажет, бірақ алдымен апатты жағдайдағы мектептерді қалпына келтіріп, үш ауысымда оқытуды жою сияқты ең қажеттілерін анықтап алған жөн, – деді Мемлекет басшысы.

	Қазақстан Президенті университеттердің автономды болу қағидаттарын айқын түсіну қажеттігін де атап өтті.

	– Автономды болу оқу бағдарламаларына, біліктілікті арттыру мәселелеріне, білім сапасына, тәжірибелі оқытушы-профессорлық құрамды тартуға қатысты. Алайда кейбіреулер автономдылықты жоғары оқу орнының дербестігі, ректорларының өзгермейтіндігі, одан әрі жекешеленуі деп түсінуде. Сондықтан жоғары оқу орындарының автономды болуының мақсаты, міндеттері және шарттарына қатысты нақты бағдарды айқындап берген жөн, – деді Мемлекет басшысы.

	Нұрсұлтан Назарбаев білім дамудың, соның ішінде инновациялық дамудың басты мәселесіне айналып отырғанына тоқталды.

	– Жастардың мектепте оқуының, техникалық-өндірістік және жоғары білім алуының маңызы зор. Компаниялар мемлекеттің көмегімен жастарды даярлау мәселесін өз мойнына алуы үшін дуальдық оқыту жүйесін дамытқан жөн. Ол үшін Еуропа елдерінің тәжірибесін тағы да мұқият зерттеу қажет, – деді Қазақстан Президенті.

	Бұдан бөлек, Мемлекет басшысы ғылым саласына, әсіресе, көбіне шешімдерінде шынайылық бола бермейтін ғылыми кеңестер жұмысын жетілдіруге ерекше назар аударуды тапсырды.

	Бұған қоса, Мемлекет басшысы мектепке дейінгі білім берумен қамту, сондай-ақ университеттердегі білім беру сапасын арттыру және мемлекеттік білім гранттарын тиімді бөлу жұмыстарын жалғастыру туралы тапсырма берді.

	Білім және ғылым министрі Мемлекет басшысы айтқан мәселелерді шешуге бағытталған жұмыстар туралы хабардар етті.

	А.Сәрінжіпов «Балапан» бағдарламасы аясында үш жыл ішінде балалардың мектепке дейінгі біліммен 80% қамтылғанын атап өтті. Сондай-ақ, үш жыл ішінде барлық өңірлерде үш ауысымдық және апатты жағдайдағы мектептер мәселесін шешу жоспарланып отыр. Тұрғындар саны көп екі облыста, Оңтүстік Қазақстан және Алматы облыстарында бұл мәселе 2017 жылға қарай шешімін табатын болады.

	Кездесу қорытындысында Мемлекет басшысы бірқатар нақты тапсырмалар берді.      


///
	 

	Қазақстан Республикасы Конституциясының 44-бабына сәйкес мыналар:

	Бақытжан Әбдірұлы Сағынтаев – Қазақстан Республикасы Премьер-Министрінің бірінші орынбасары;

	Гүлшара Наушақызы Әбдіқалықова – Қазақстан Республикасы Премьер-Министрінің орынбасары;

	Әсет Өрентайұлы  Исекешев – Қазақстан Республикасы Премьер-Министрінің орынбасары –  Қазақстан Республикасының Индустрия және жаңа технологиялар министрі;

	Бақыт Тұрлыханұлы Сұлтанов – Қазақстан Республикасы Премьер-Министрінің орынбасары – Қазақстан Республикасының Қаржы  министрі;

	Асылжан Сарыбайұлы Мамытбеков – Қазақстан Республикасының Ауыл шаруашылығы министрі;

	Берік Мәжитұлы Имашев – Қазақстан Республикасының Әділет министрі;

	Аслан Бәкенұлы Сәрінжіпов – Қазақстан Республикасының Білім және ғылым министрі;

	Салидат Зекенқызы Қайырбекова – Қазақстан Республикасының Денсаулық сақтау министрі;

	Тамара Босымбекқызы Дүйсенова – Қазақстан Республикасының Еңбек және халықты әлеуметтік қорғау министрі;

	Жеңіс Махмұдұлы Қасымбек – Қазақстан Республикасының Көлік және коммуникация министрі;

	Нұрлан  Жамбылұлы  Қаппаров – Қазақстан Республикасының Қоршаған орта және су ресурстары министрі;

	Арыстанбек Мұхамедиұлы – Қазақстан Республикасының Мәдениет министрі;

	Ұзақбай Сүлейменұлы Қарабалин – Қазақстан Республикасының Мұнай және газ министрі;

	Болат Бидахметұлы Жәмішев – Қазақстан Республикасының Өңірлік даму министрі;

	Ерлан Әбілфайызұлы Ыдырысов – Қазақстан Республикасының Сыртқы істер министрі;

	Владимир Карпович Божко – Қазақстан Республикасының Төтенше жағдайлар министрі;

	Қалмұханбет Нұрмұханбетұлы Қасымов – Қазақстан Республикасының Ішкі істер министрі;

	Ерболат Асқарбекұлы Досаев – Қазақстан Республикасының Экономика және бюджеттік жоспарлау министрі;

	Жанар Сейдахметқызы Айтжанова – Қазақстан Республикасының Экономикалық интеграция істері министрі;

	Қазақстан Республикасы Байланыс және ақпарат агенттігінің төрағасы Асқар Қуанышұлы Жұмағалиев – Қазақстан Республикасы Үкіметінің мүшесі болып тағайындалсын.

	 

	Қазақстан Республикасының

	              Президенті                                                                                                                            Н.Назарбаев

	 

	 

	Астана, Ақорда, 2014 жылғы  4  сәуір

	  №  787
/// 
Іс-шара барысында Мемлекет басшысы – Қарулы Күштердің Жоғарғы Бас Қолбасшысы парад автокөлігімен әскери қызметшілер сапын аралап, парадтық есептоптарға амандасты.
Нұрсұлтан Назарбаев барша қазақстандықтарды және әскери шеруге қатысушыларды Отан қорғаушы күнімен, алдағы Ұлы Жеңістің 70 жылдығымен құттықтады.
– Екі мерекенің қатар келуінің символдық мәні бар. Бұл Ұлы Отан соғысындағы жеңімпаздар мен Отан қорғаушыларымыздың бүгінгі буынының әскери дәстүрлерінің сабақтастығын білдіреді. Майдандағы әскери ерлік пен тылдағы қажырлы еңбек Жеңістің басты негізіне айналды. Біздің халқымыз адамзат тарихындағы ең сұрапыл соғыстағы Ұлы Жеңіске өшпес үлес қосты. Соғысқа аттанған 1 миллион 200 мың жерлесіміздің жартысы шайқас алаңында қаза тапты. 500-ден астам қазақстандық Кеңес Одағының Батыры атанды. Соғыс жылдары бүкіл халқымыз тылдағы еңбекке жұмылды. Жауға атылған 10 оқтың тоғызы біздің елімізде жасалды. Әкелеріміздің ерлігі мен аналарымыздың еңбегі халқымыздың жадында мәңгі сақталады. Біздің жеңістеріміздің тарихы – патриотизм мен ел бірлігінің нағыз үлгісі, – деді Қазақстан Президенті.
Мемлекет басшысы соғыс және еңбек ардагерлерін Ұлы Жеңіс мерейтойымен құттықтап, олардың жауынгерлік және еңбектегі ерлігі халқымыздың барлық буыны үшін мәңгілік екенін, ал ерлік әрдайым қасиетті болып қала беретінін атап өтті.
Сонымен қатар, Қазақстан Президенті бес халықтық реформаны жүзеге асыру жаңа ұрпақ үшін болашақтағы көп жылдарға ілгері жол ашатынын айтты.
– Біздің барлық жетістіктеріміз – жаңа биіктерге бастайтын ынталандыру. Биыл 20 жылдығын атап өтіп жатқан Конституцияның бірінші сөзі: «Біз, Қазақстан халқы» деп басталады. Бұл – көпұлтты халық бірлігінің мызғымас формуласы. Біз ең басты құндылықтарымызды – тәуелсіздікті, татулық пен тұрақтылықты ғасырдан-ғасырларға сақтауға тиіспіз. Барлық мемлекеттік институттардың және әрбір қазақстандықтың парызы – осы құндылықтарды қорғау. Отан қорғаушылардың алдыңғы қатарында біздің айбарлы Қарулы күштеріміз тұр, –  деді Нұрсұлтан Назарбаев.
Мемлекет басшысы Жоғарғы Бас Қолбасшы ретінде еліміздің әскери қызметшілеріне сөз арнады. 
– Сіздерге биік міндет – Қазақстан егемендігі мен азаматтардың тыныштығын қорғау жүктелген. Осы қасиетті парызды адал орындаңыздар. Бүгін біздің айбынды жауынгерлеріміз осы алаңнан салтанатты шеру тартып өтеді. Бұл – Ұлы Жеңіске және Отан қорғаушы күніне көрсетілген құрмет, – деді Қазақстан Президенті.
Соңында Нұрсұлтан Назарбаев қазақстандықтарды тағы да мерекемен құттықтап, елімізге татулық пен тыныштық тіледі.
***
Бұл парад өткен жылдардағы парадтарға қарағанда көрнекі, қатысушылар саны жағынан ең ауқымдысы болды. Оған еліміз Қарулы Күштерінің әскери қызметшілері мен әскери техника санының рекордтық мөлшері тартылған. Атап айтқанда, парадқа 5 000-ға жуық әскери қызметші, 200 бірлік шамасында қару-жарақ пен әскери техника, әскери авиацияның 70 ұшағы мен тікұшағы қатысты. Қазіргі заманғы ҚР Қарулы Күштерімен қатар Ұлы Отан соғысы уақытындағы армия мен қару-жарақ түрлері көрсетілді.
Осы орайда ту ұстаушы топтардың ҚР Мемлекеттік туы мен осыдан 70 жыл бұрын отандасымыз Рақымжан Қошқарбаев және оның жауынгер досы Григорий Булатовтың Рейхстагқа тіккен туының дәл көшірмесі – Жеңістің қызыл туын алаңға алып шығу ерекше рәсім түрінде ұсынылды. Жауынгерлік ту Қазақстанға Мәскеудегі Тағзым тауынан әкелінді.
Парад барысында жаяу әскерлер мен әскери техника шеруі өтті. Авиа-шоу ерекше маңызға ие болды. Әскери ұшқыштар жеке және пилотажды топ құрамында жоғарғы пилотаж фигураларын орындап, өз шеберліктерін көрсетті, сондай-ақ әуеде Ұлы Жеңістің мерейтойын білдіретін «70» санын жазды. 
Елбасы сөзінің толық мәтінін мына жерден қараңыз.












/// 
Бұл Декларация екі ел көшбасшылары келіссөздерінің қорытындысы бойынша қабылданды.
Мемлекеттер басшылары құжатта халықаралық бейбітшілік пен қауіпсіздікті қолдауға және мемлекеттер арасындағы достық қарым-қатынастарды дамытуға бағытталған қағидаттарды берік ұстанатынын растады.
Сонымен қатар Нұрсұлтан Назарбаев пен Р.Ердоған Ислам ынтымақтастығы ұйымына мүше елдерді мемлекетаралық қатынастарда және қақтығыстар мен дауларды реттеу мәселелерінде ізгі ниет пен ерік-жігер таныту және сындарлы қадам жасау арқылы ислам әлеміндегі қарым-қатынастың жаңа парадигмасын қалыптастыруға шақырды.
 
***
 
 
ҚАЗАҚСТАН РЕСПУБЛИКАСЫНЫҢ
ПРЕЗИДЕНТІ НҰРСҰЛТАН НАЗАРБАЕВ 
ПЕН ТҮРКИЯ РЕСПУБЛИКАСЫНЫҢ
ПРЕЗИДЕНТI РЕЖЕП ТАЙИП ЕРДОҒАННЫҢ 
ИСЛАМ ӘЛЕМІНДЕГІ ТАТУЛАСТЫҚ ЖӨНІНДЕГІ 
БІРЛЕСКЕН ДЕКЛАРАЦИЯСЫ
 
Қазақстан Республикасының Президенті Нұрсұлтан Назарбаев пен Түркия Республикасының Президенті Режеп Тайип Ердоған 2016 жылғы 14-15 сәуір аралығында Ыстанбұл қаласында өтетін Ислам Ынтымақтастығы Ұйымының 13-ші Ислам саммиті конференциясы қарсаңында өткен Қазақстан Республикасының Президенті Нұрсұлтан Назарбаевтың Түркия Республикасына 2016 жылғы 13 сәуірдегі жұмыс сапары аясындағы екіжақты келіссөздердің қорытындысы бойынша,
2009 жылғы 22 қазанда қол қойылған Қазақстан Республикасы мен Түркия Республикасы арасындағы Стратегиялық әріптестік туралы келісімді басшылыққа ала отырып,
барлық саяси, экономикалық және әлеуметтік аспектілерді қамтитын      жан-жақты әріптестікті, сондай-ақ ортақ тарихи және мәдени байланыстардың негізінде қалыптасқан Қазақстан мен Түркия халықтары және азаматтық қоғамдары арасындағы тығыз қарым-қатынастарды ілгерілету мақсатын көздей отырып,
Қазақстан мен Түркия арасындағы екіжақты қарым-қатынастарды және ынтымақтастықты одан әрі дамытуда маңызды рөл атқаратын жоғары деңгейдегі өзара сапарлар мен саяси консультацияларды ұдайы өткізуге және қолдауға бейілділік таныта отырып,
халықаралық бейбітшілік пен қауіпсіздікті қамтамасыз етуге, сонымен бірге мемлекеттер арасындағы достық байланыстар мен ынтымақтастықты дамытуға бағытталған Біріккен Ұлттар Ұйымы Жарғысының және Ислам Ынтымақтастығы Ұйымы Жарғысының мақсаттары мен қағидаттарына бейілділігін растай отырып,
жаһандық қауіп-қатерлерге, экономикалық проблемаларға, конфессиялар мен өркениеттер арасындағы қарама-қайшылықтарға, лаңкестік пен ұйымдасқан қылмыс қатерлерінің теңдессіз дәрежеде өсуіне, сондай-ақ миграция, кедейшілік проблемаларына қарсы тұрудағы бірлескен іс-әрекеттердің қажеттілігін түсіне отырып,
халықаралық қатынастардың шапшаң трансформациясының эпицентрінде қалып отырған ислам әлемінің шиеленістерге толы мемлекетаралық қатынастардың нашарлауы, сондай-ақ мемлекеттер арасындағы ынтымақтастық деңгейінің төмендеуі секілді проблемалар орын алған кезеңді басынан кешіріп жатқанын мойындай отырып,
ислам үмбетінің тұтастығына қауіп төндіретін және ислам бірлігіне зиян келтіретін бірқатар жетекші мұсылман елдері арасындағы текетірестердің күшейіп келе жатқанына алаңдаушылық білдіре отырып,
шешімін таппаған тарихи проблемалар, тұрақсыздық, лаңкестікке қарсы күрес мұсылман елдерінің даму мақсаттарына жұмсауға болатын орасан зор ресурстарын зая кетіріп жатқанын атай отырып,
әр мемлекеттің кез-келген басқа мемлекеттің ішкі істеріне араласпау жөніндегі міндеттемесі халықтардың өзара бейбіт өмір сүруін қамтамасыз етудің маңызды шарты болып табылатынына кәміл сене отырып,
барлық мемлекеттер үшін халықаралық бейбітшілік, қауіпсіздік және әділеттілікке қауіп төндірмей, өздерінің шиеленістерін Біріккен Ұлттар Ұйымының Жарғысына сәйкес бейбіт жолмен шешу ортақ маңыздылыққа ие екендігін ескере отырып,
әлем халықтарының бейбіт және гүлденген болашағы үшін өз жауапкершілігін сезіне отырып және мемлекеттер мен халықтар арасындағы достық қарым-қатынастарды ілгерілету, олардың қауіпсіз және бейбіт өмір сүруін қамтамасыз етуге ниетін басшылыққа ала отырып,
халықаралық қатынастардағы төзімділіктің маңыздылығын, өзара түсіністікке жетудің, бейбітшілікке төнетін қатерлерді жоюдың және ынтымақтастықты нығайтудың құралы ретіндегі диалогтың елеулі рөлін атай отырып,
ислам әлемінің түрлі өңірлерінде орын алып отырған саяси, экономикалық және гуманитарлық проблемалар аясында Түркия Республикасының Ыстанбұл қаласында Ислам Ынтымақтастығы Ұйымы 13-ші Ислам саммиті конференциясы өткізілуінің маңыздылығын атай отырып,
13-ші Ислам саммиті конференциясының «Әділеттілік пен бейбітшілік бірлік пен ынтымақтастық үшін» тақырыбын назарға ала отырып,
төмендегiдей уағдаластықтарға қол жеткізді:
1. Мемлекеттер шекараларының мызғымастығы, аумақтық тұтастық пен егемендікті құрметтеу, басқа мемлекеттердің ішкі істеріне араласпау, мемлекетаралық қатынастардағы даулар мен қақтығыстарды бейбіт келіссөздер арқылы шешу жөніндегі Біріккен Ұлттар Ұйымының және Ислам Ынтымақтастығы Ұйымының басты қағидаттарын растаймыз.
2. Ислам бірлігі рухына беріктігімізді тағы да растаймыз және Ислам Ынтымақтастығы Ұйымына мүше мемлекеттерді мемлекетаралық қатынастарда және өзара қақтығыстар мен дауларды шешу жолында ізгілік пен сындарлы ұстаным таныту арқылы ислам әлеміндегі қатынастардың жаңа парадигмасын қалыптастыруға шақырамыз.
3. Ислам Ынтымақтастығы Ұйымына мүше мемлекеттерді ең алдымен ортақ құндылықтар мен мүдделерге басты назар аудара отырып, ислам әлеміндегі мемлекетаралық проблемаларға ревизия жасау үдерісін бастауға шақырамыз.
4. Ислам Ынтымақтастығы Ұйымына мүше мемлекеттерді Ислам әлеміндегі татуластық үдерісін қолдауға және оны таяу жылдардағы ислам үмбетінің жаңа саяси тұғырнамасы ретінде қарастыруға шақырамыз.
5. Біріккен Ұлттар Ұйымының және Ислам Ынтымақтастығы Ұйымының халықаралық қақтығыстардың алдын алудағы және оларды бейбіт жолдармен шешудегі жетекші рөлін, сондай-ақ Ислам Ынтымақтастығы Ұйымының ислам әлеміндегі татуластық үдерісін ілгерілетудегі басқа халықаралық және өңірлік ұйымдармен ынтымақтастығын қолдаймыз.
6. Ислам әлеміндегі татуластық үдерісін ілгерілету міндетін Ислам Ынтымақтастығы Ұйымына жүктеуді ұсынамыз және бастаманың мақсаттарына қол жеткізуге бағытталған ұсыныстарды дайындау мақсатымен Ислам Ынтымақтастығы Ұйымы Бас хатшысынан осы саладағы жағдайға терең талдау жасауды сұраймыз.
7. Ислам әлеміндегі татуластық тақырыбын Ислам Ынтымақтастығы Ұйымы Сыртқы істер министрлері кеңесінің және Мемлекет пен үкімет басшылары саммиттері отырыстарының күн тәртібіндегі тұрақты мәселесі ретінде бекітуді ұсынамыз.
8. Ислам Ынтымақтастығы Ұйымына мүше мемлекеттерді халықаралық қатынастардағы шиеленісті бәсеңдету үшін нақты қадамдар жасау және қордаланған проблемаларды түрлі консультация тетіктерін қалыптастыру жолымен шешу, дипломатиялық миссиялардың, парламентаралық диалогтардың, үкіметтік емес ұйымдардың әлеуетін қолдану арқылы ислам әлеміндегі татуластық бастамасын нақты іс жүзіне асыру үшін үлес қосуға шақырамыз.
 
2016 жылғы 13 сәуір, Ыстанбұл
 
///Мемлекет басшысына еліміздегі агроөнеркәсіп кешенінің қазіргі жағдайы және биылғы 9 айдың ішінде министрлік атқарған жұмыстардың қорытындысы туралы есеп берілді.
Ауыл шаруашылығы министрі жыл басынан бері ауыл шаруашылығындағы ішкі өнімнің көлемі 5 пайызға артып, 4,4 триллион теңгені құрағанын, ал азық-түлік өнімдері 3,5 пайызға, яғни 1,4 триллион теңгеге дейін ұлғайғанын хабарлады. Сондай-ақ министр ауыл шаруашылығының негізгі капиталына және азық-түлік өндірісі саласына тартылған инвестициялардың көлемі 15 пайыздан артып, 445 миллиард теңгеден асқанын айтты.
Сапархан Омаров Қасым-Жомарт Тоқаевқа импортты алмастыру саясатын жүзеге асыру барысы туралы мәлімет берді. Министрдің айтуынша, бүгінде тауардың алты бағыты бойынша импортқа тәуелділік байқалады. Үкімет бекіткен жоспарларды орындау арқылы үш жыл ішінде импортты алмастыру мәселесін шешуге болады.
Сонымен қатар Президентке құс тұмауының таралуына қатысты проблеманың шешілгені туралы айтылды. Министр ұсынған мәліметтерге сәйкес аталған аурудың таралуы толығымен жойылған, құстардың өлім-жітімі бойынша төленетін өтемақы мәселесі тиісті ведомствоның бақылауында тұр.
Ауыл шаруашылығы министрі алдағы бес жылдықта агроөнеркәсіп кешенін дамытудың Ұлттық жоспарын әзірлеу барысы туралы баяндады. Аталған жобаны іске асыру ішкі нарықты әлеуметтік маңызы бар азық-түлік тауарларымен қамтамасыз етуге мүмкіндік береді.
Кездесу соңында Қасым-Жомарт Тоқаев Сапархан Омаровқа қайта өңделген өнім экспортын арттыруға, ауыл шаруашылығындағы еңбек өнімділігін жоғарылатуға, еліміздің шаруалары өндірген тауарлар үшін жаңадан өткізу нарықтарын ашуға және ветеринария саласындағы бақылауды күшейтуге қатысты бірқатар тапсырма берді.

///
	 

	Сапар барысында Мемлекет басшысының бірқатар нысандарды аралауы, сондай-ақ өңірдің жұртшылық өкілдерімен және кәсіпкерлерімен кездесуі жоспарланып отыр. 
///
	 

	Тәуелсіздік сарайында өткен іс-шараға еліміздің әр өңірінен 1500-ге жуық стипендиат, сондай-ақ мемлекеттік органдар, ұлттық холдингтер, жоғары оқу орындары мен ғылыми орталықтар өкілдері қатысты.

	Форумда 20 жыл ішінде халықаралық «Болашақ» стипендиясының іске асырылуының аралық қорытындысы шығарылды, сондай-ақ бұл бағдарламаның «Қазақстан – 2050» Стратегиясын жүзеге асыру аясындағы жаңа міндеттері айқындалды. 

	Өз сөзінде Мемлекет басшысы қатысушыларға сөзін арнап, «Болашақ» бағдарламасының 20 жылдық мерейтоймен құттықтады және оның егемен Қазақстан тарихына алтын әріптермен жазылатын беттердің бірі екенін атап өтті.

	– Бұдан 20 жыл бұрын, Тәуелсіздіктің қиын дәуірінің бастапқы жылдарында біздің лайықты Болашағымызды көре білу әркімге бұйыра қойған жоқ. Мен жаңа білім алып, елімізді алға апарулары үшін алғашқы стипендиаттарды жібердім. Экономика күйреу жағдайында тұрды, іс жүзінде барлық ірі өндіріс орындары тоқтап қалды. Инфляция бірден өсіп кетті, жұмыссыздық көбейді. Ел «жабайы капитализмге» енді. Ол кезде біз нарықтық қатынастарға жаңа ғана өте бастадық. Оның не екенін білгендер аз еді. Тіпті ең тәжірибелі басқарушылардың жаңа экономикалық және әлеуметтік процестерді қалай басқару, егемен мемлекетті қалай құру туралы  түсінігінің өзі бұлдыр болатын. Ол кезде елімізде жаңа нарықтық экономикаға көшу жөнінен мамандар болған жоқ. Тәуелсіз Қазақстанға халықаралық деңгейдегі сапалы білімі бар кәсіби кадрлар өте қажет болды. Жекешелендіру жүргізіп, елімізге инвестиция тарту керек болды. Бұл біздің сенімді стратегиялық таңдауымыз еді. Біз мұны, міне, жиырма жылдан бері басшылыққа алып келеміз, – деді Нұрсұлтан Назарбаев.

	Қазақстан Президенті республикамыз он бес жыл ішінде «Қазақстан – 2030» стратегиясын табысты іске асыра отырып, таңданарлықтай нәтижелерге жеткенін, енді ең дамыған отыз елдің қатарына кіру мақсатын алға қойып отырғанын айтты. 

	Бұл үдеріс жалпы ішкі өнімнің жан басына шаққандағы өсімін ғана қарастырып қоймайды. Бұл – өмір сүру сапасын арттыруды, адам капиталын дамытуды қоса түгел қамтитын бағдарлама. Біздің экономикамыз инновациялық индустрияландыру жолына түсті. Бұл – тарихи жетістік. Мұнда «Болашақ» бағдарламасы түлектерінің лайықты үлесі бар, – деді Мемлекет басшысы.    

	Нұрсұлтан Назарбаев 1994 жылы «Болашақ» бағдарламасының алғашқы 187 стипендиаты шетелге білім алуға кетер алдында оларға өзінің сәттілік тілегенін айтты. 

	– Бүгінде бағдарламаға қатысушылар қатары 10 мың адамнан асты. «Болашақ» бағдарламасы еліміздің дамуында зор рөл атқарды. Ең алдымен, олар – экономика, білім, ғылым, денсаулық сақтау, ұлттық мәдениет пен өнер салалары үшін жаңа кадрлар. Бағдарлама түлектерінің әрбір екіншісі бүгінде жекеменшік және мемлекеттік сектордағы Қазақстан компанияларында жұмыс істейді. 19 пайызы – ұлттық компаниялар менеджерлері. 4 пайызға жуығы – халықаралық ұйымдарда, сондай-ақ Қазақстанның үкіметтік емес ұйымдарында еңбек етеді. Жалпы, түлектердің төрттен үші экономиканың нақты секторында және азаматтық қоғам институттарында қызмет атқарады. Мемлекеттік мекемелер мен ұйымдарда «болашақтықтардың» 25 пайызға жуығы еңбек етуде. Соның ішінде, мемлекеттік басқару жүйесінде жүргендері – барлық түлектердің 19 пайызы. Бүгінде «Болашақ» бойынша 2 мыңға жуық инженер-техник мамандар даярланды. Олар – инновациялық жобалар мен технологиялар, металлургия, телекоммуникация, энергетика салаларының қызметкерлері. Индустриялық-инновациялық бағдарламаны жүзеге асыру – Қазақстанды шикізаттық тәуелділіктен алып шығатын мүлде жаңа кәсіпорындарды құру. Жалпы, гуманитарлық және инженерлік-техникалық мамандықтардың теңгеріміне қол жеткізілді, – деді Қазақстан Президенті. 

	Мемлекет басшысы бағдарлама стипендиаттарының үштен екісі дерлік мемлекеттік емес құрылымдар жұмыскерлерінің, зейнеткерлердің балалары екеніне назар аударды. Қатысушылардың 8 пайызының ата-аналары стипендияға ие болу кезеңінде мүлде жұмыссыз болғандар, ал екі жүзден астам стипендиат – ата-анасыз қалған талантты жастар.

	Сондай-ақ, Нұрсұлтан Назарбаев республиканың барлық өңірі үшін кадрлар даярлаудың маңыздылығын атап көрсетті.    

	– Бұдан бес жыл бұрын, бағдарламаның 15 жылдығына арналған форумда мен өңірлерде тұратын жастар үшін стипендияға қолжетімділікті арттыру мақсатында оған түзетулер енгізу міндетін қойдым. Бүгінде, міне, барлық қатысушының тең жартысы – Қазақстанның облыстары тұрғындары. Оқуларын аяқтаған соң олар негізінен туған қалаларында жұмысқа орналасады. Бұл өте маңызды. «Болашақ» стипендиаттарының барлығы «Шанхай рейтингінің» ондығына кіретін әлемнің жетекші университеттерінде білім алуда. Мұның бәрі «Болашақ» бағдарламасының жоғары нәтижелілігін білдіреді. Соның арқасында Қазақстанның талантты жастары үшін «әлеуметтік лифт» жасалды. Әлемдік ғылым-білім орталықтарында оқу арқасында елімізде жас ғалымдардың, педагогтердің, менеджерлердің жаңашыл ортасы өсіп-жетілуде, – деді Қазақстан Президенті.

	Мемлекет басшысы бүгінде халықаралық «Болашақ» бағдарламасы білім беру жүйесінің локомотивіне айналғанын ерекше атап өтті.

	– Бір жағынан, Қазақстанның экономикалық және әлеуметтік кеңістігіне әлемдік технологиялар трансфертінің магистралі тартылды. Екінші жағынан, әлем біздің стипендиаттар арқылы Қазақстан, оның халқы, мәдениеті мен дәстүрлері, еліміздің мүмкіндіктері мен әлеуеті туралы көбірек біле түсті. «Болашақ» бағдарламасының арқасында біз жаhандық элита даярлаудың әлемдік жүйесіне қосылдық. Бұл – Тәуелсіздік дәуірінде қазақстандықтардың жаңа буынын қалыптастыру жөніндегі менің жоспарымның аса маңызды бөлігі. 2010 жылы әлемдік деңгейдегі жоғары оқу орны – Назарбаев Университетінің ашылуы Қазақстанның әлемдік білім экспорттаушысына айналуының басы болды. Бүгінде Назарбаев Университетінде екі жүзден астам «Болашақ» түлегі жұмыс істейді. «Болашақ» бағдарламасы түлектерінің қауымдастығы белсенді қызмет жасауда. Бүгінде бүкіл әлемнің дамуы контексінде, біздің «Қазақстан – 2050» стратегиямыздың контексінде халқымыздың алдына қойылып отырған жаңа міндеттерді көре білу маңызды, – деді Нұрсұлтан Назарбаев.       

	Қазақстан Президенті өзінің қорытынды сөзінде әлемдік дағдарысқа тек қуатты индустриялық базасы бар елдер ғана төтеп беретінін атап айтты.

	– Сондықтан да біз елімізді индустрияландыруға кірістік. Дамудың шешуші факторына айналған білім экономикасының уақыты келді. Әсіресе жаратылыстану ғылымдарын – физика, биология, химия, математиканы дамыту маңызды. Оларда инновация үшін сарқылмайтын әлеует бар. Елдің дамуына жаңашыл серпін беру маңызды. Сол себепті біз бүгін ғылымға бұрынғыдан да көп инвестиция салудамыз. Ең заманауи жабдықтары бар зертханалар құрылуда, басқару мен қаржыландырудың жаңа жүйесі жұмыс істейді, – деді Нұрсұлтан Назарбаев.

	Мемлекет басшысы елімізде ЭКСПО-2017 көрмесін өткізу «жасыл» экономикаға өтудің бастапқы сатысы болатынын сеніммен атап өтті.

	Қазақстан Президенті ғылымның үлесі басым экономика құру үшін ауыл шаруашылығы, медицина, аэроғарыштық индустрия, көлік саласындағы  жаңа технологиялар секілді бағыттар перспективалы екенін атап өтті.

	– Әлемде ғарыш айлағына ие бес ел бар, соның бірі – Қазақстан.  Уақыт пен кеңістікте ғарыш саласының әлеуеті шын мәнінде шексіз. Бірақ ғарыштың қиянына көз сала отырып, біздер бәрібір дәстүрлі ұлттық көлік жүйесін дамытуға тиіспіз. XXI ғасыр – жерүсті, жерасты және жердегі ұшқыр көліктер дәуірі. Әлемде көліктің үздік зертханалар айналысып жатқан инновациялық түрлері табылатын болады. Бізге де сондайды жасау керек, – деді Нұрсұлтан Назарбаев.

	Сондай-ақ, Мемлекет басшысы Қазақстан энергетикалық ресурстардың барлық түрінің бай қорына ие екендігін, бірақ солай болса да,  жаңғыртылатын энергия көздерін дамыту қажеттігін айтты.  

	– Таяудағы онжылдықта көмірсутектер мен бейбіт атомға сұраныс болады. Мамандардың бағалауынша, көмірсутек дәуірі әлі кемінде елу жыл сақталады. Бірақ мұның бәрі энергияның бізге мәлім ашық түрлері. Көкжиектен арғыны көре білу керек. Мысалы, басқарылатын термоядролық синтез және сутегілік энергетика. Оның тиімділігі бізге белгілі энергия көздеріне қарағанда 40 есе артық. Бұл – қазірдің өзінде бірқатар елдерде енгізіле бастаған жасанды фотосинтез, шоғырландырылған күн энергиясы. Осындай әзірлемелермен отандық ғалымдарымыздың да айналысқанын қалаймын, – деді Нұрсұлтан Назарбаев.

	Қазақстан Президенті «Болашақ» стипендиаттары мен түлектеріне келешекке негіз қалай отырып, перспективалы технологияларды әзірлеу мен енгізу жұмыстарына араласу қажеттігін атап көрсетті.

	– Алдарыңа үлкен міндеттер қойыңдар. Сендер өз еңбектеріңнің жемісін жейтін боласыңдар. «Болашақ» бағдарламасы – сендерге мемлекет берген сенім несиесі. Мен сендерді, бағдарлама түлектері мен стипендиаттарын менің Жалпыға Ортақ Еңбек қоғамы туралы идеямның белсенді жақтаушылары ретінде қарастырамын. Естеріңде болсын, кім жұмыс істейді, сол ешқашан жастығын жоғалтпайды. Кім жұмыс істеуді қойса, ол отызында-ақ қартаяды. Біз барлық нәрседе үлгі болуға тиіспіз. «Қазақстан – 2030» – біздің ХХІ ғасырдағы ұлттық идеямыз. «Болашақтың» негізінде «Қазақстан – 2050» қозғалысын құруды ұсынамын. Жаңа қозғалыс адамдарға еліміздің негізгі міндеттерін түсіндіруі керек. Әрбір азамат стратегияны, оның міндеттері мен мақсаттарын түсінуге тиіс. Барша қазақстандықтарға бірлік, топтасу және мақсатқа беріктік қажет. Соның барлығын жүзеге сендер асыруға тиіссіңдер. Біздің күшіміз – бірлікте, – деді Мемлекет басшысы.

	Нұрсұлтан Назарбаев қазіргі заманның сын-қатерлеріне дайын болу қажеттігін атап өтті.

	– Еліміздің табысты болуы әрқайсымызға байланысты, сендер де оның болашағының бір бөлшегісіңдер. Баршаңызды алдағы мемлекеттік мерекемен – Тұңғыш Президент күнімен құттықтаймын. Бұл – халқымыздың жаппай бірлесуі күні. Мен әрқашан осылай болады деп кәміл сенемін. Біз өз топырағымызда 130 ұлттың өмір сүріп жатқанын мақтаныш етеміз. Халқымыздың ішкі бірлігі арқасында біз барлық осынау көрсеткіштерге қол жеткіздік.  Барлық құндылықтарымызды сақтай отырып, біз әлемнің бәсекеге қабілетті елдерінің отыздығы қатарына кіруге тиіспіз. "Қазақстан - 2050" Стратегиясы міндеттерін жүзеге асыра жүріп, біз өзіміздің ұлттық арманымызды орындаймыз, – деді Мемлекет басшысы.

	Сөз соңында Қазақстан Президенті баршаға амандық, бақ-береке және өз Отанымыздың игілігі жолындағы еңбектеріне табыс  тіледі.

	Сондай-ақ, форумда Халықаралық «Болашақ» стипендиясы түлектері қауымдастығының төрағасы Б.Байбек, Ұлыбритания жоғары білім және ғылым министрі Д.Виллетс, сондай-ақ әр жылғы түлектер сөз сөйледі. Бұған қоса, қазір Вашингтон, Лондон және Шанхайда білім алып жатқан стипендиаттармен телекөпір арқылы байланыс жасалды.   

	Форум соңында Мемлекет басшысы «Болашақ» стипендиясының берілуі туралы 10 мыңыншы куәлікті салтанатты түрде тапсырды. 

	 




///Мемлекет басшысы биылғы 28 қыркүйекте өтетін ТМД елдері басшылары кеңесінің отырысына қатысу үшін Душанбе қаласына келді.
Қазақстан Президенті Тәжікстан Республикасының Президенті Эмомали Рахмонмен кездесу өткізді.
Кездесуде тараптар екі жақты қатынастардың қазіргі мәселелерін және экономиканың түрлі секторларындағы ынтымақтастықты одан әрі дамытудың перспективаларын талқылады. 
– Елдеріміз арасында өзара сенімге негізделген қарым-қатынас орнады. Біз Тәжікстанға әрдайым көмек көрсетіп, қолдау білдірдік. Бүгінде осы ынтымақтастығымызды тереңдетіп, өзара сауда-саттықты ілгерілетуді көздеп отырмыз, – деді Мемлекет басшысы.  
Сонымен қатар, Нұрсұлтан Назарбаев ТМД елдері арасындағы байланыстарды одан әрі нығайту және интеграциялық үдерістерді кеңейту үшін шаралар қабылдаудың маңызды екеніне назар аударды.
Тәжікстан Президенті екі ел арасында қалыптасқан қатынастардың стратегиялық сипаты туралы айтты.  
 – Қазақстан – Тәжікстанның негізгі стратегиялық және экономикалық әріптестерінің бірі. Біздің сауда-экономикалық қатынастарымыз кеңейіп келеді, – деді Э.Рахмон.
Тәжікстан Президенті Эмомали Рахмон Нұрсұлтан Назарбаевтың халықаралық аренадағы беделін ерекше атап өтіп, экономикалық және саяси тұрғыдан қолдау көрсеткені үшін Қазақстанға ризашылық білдірді. 




///Қасым-Жомарт Тоқаевқа Қазақстанның көлік-логистикалық әлеуетін арттыруға халықаралық компанияның қатысуы жөнінде мәлімет берілді.
Қазақстан Президенті шетелдік инвесторлардың өзара тиімді жұмысы үшін елімізде барлық қажетті жағдай жасалғанын айтты.
– Қазақстанның Ақтау, Құрық теңіз порттарына қатысты инфрақұрылымдық жобаларды жүзеге асыруға атсалысып жүргеніңізді білеміз. Аталған жобалар жемісті әрі тиімді болады деп үміттенемін, – деді Мемлекет басшысы.
Сұлтан Ахмед бин Сулайем Қасым-Жомарт Тоқаевқа кездескені үшін алғыс айтып, DP World компаниясының жақын арада іске асыру үшін жоспарлаған перспективті инвестициялық жобалары туралы айтты. 

///Кездесуде Қазақстан Президентіне сот жүйесін жаңғырту барысы жөнінде баяндалып, «100 нақты қадам» Ұлт жоспарын іске асыру аясындағы міндеттердің орындалуы туралы есеп берілді.
Қасым-Жомарт Тоқаев сот жүйесін жетілдіру жұмыстарын жалғастыруды және халықтың сот билігіне сенімін арттыруға бағытталған шаралардың тиімді жүзеге асырылуын қамтамасыз етуді тапсырды.
///Кездесу барысында Мемлекет басшысына Сыртқы барлау қызметінің қазіргі жұмыстары жөнінде баяндалды.
Соңында Қазақстан Президенті бірқатар нақты тапсырма берді.
//////
	 

	Ербол Тұрмаханұлы Орынбаев Қазақстан Республикасы Президентінің көмекшісі болып тағайындалсын, ол Қазақстан Республикасы Премьер-Министрінің орынбасары қызметінен босатылсын.

	 

	Қазақстан Республикасының

	                Президенті                                                                                                                                     Н.Назарбаев

	 

	 

	Астана, Ақорда, 2013 жылғы  28  қараша

	№ 701
/// 
Нұрсұлтан Назарбаев Grand Park Almatу сауда орталығының жаңа ғимаратында орналасқан гипермаркетті аралап, Қазақстанда жасалған өнімдерді көрді.  Сондай-ақ Мемлекет басшысы отандық өндірістен шыққан тауарлар сатып алды.
Сонымен қатар мұнда Қазақстан Президентіне сауда саласы мен жалпы қаланың әлеуметтік-экономикалық дамуына қатысты негізгі көрсеткіштер туралы баяндалды.
***
Carrefour гипермаркетіне қазақстандық 500-ден аса компания өз өнімін жеткізеді, соның 130-ы – Алматы қаласы мен Алматы облысында ауыл шаруашылығы өнімдерін өндірушілер. Сауда үйіндегі барлық тауар түрлерінің ішіндегі отандық өнімдер үлесі шамамен 40-50% болады.
8 мың шаршы метр алаңда 30 мың аталымдағы тауарлар қойылған. Қазіргі кезде гипермаркетте 450 қызметкер жұмыс істейді. Инвестицияның жалпы көлемі 5 миллиард теңге болды. 




///
	 

	Кездесу барысында ұйымның қазіргі қызметінің мәселелері, алдағы кезеңге арналған жоспарлар, сондай-ақ Еуразия кеңістігіндегі интеграциялық үдерістердің іске асырылу жайы талқыланды.

	Нұрсұлтан Назарбаев мемлекеттердің интеграциялық құрылымдар аясындағы көптарапты өзара ықпалдастығының негізін қамтамасыз ету бағытында атқарылып жатқан жұмыстардың маңыздылығын атап өтті. Сондай-ақ, Қазақстан Президенті елдердің технологиялар мен бизнес саласындағы тиімді ынтымақтастығына септігін тигізетін интеграциялық институттар қызметінің жемісті нәтижелеріне назар аударды.

	Т.Мансұров ұйымның алдына қойылған міндеттердің іске асырылуы және ЕурАзЭҚ-қа мүше мемлекеттер халықтарының мүдделері үшін экономикалық интеграцияға қол жеткізуге бағытталған жұмыс туралы айтты.

	Бас хатшы Мемлекет басшысының бұдан 20 жыл бұрын М.Ломоносов атындағы Мәскеу мемлекеттік университеті қабырғасында мемлекеттердің Еуразиялық одағын қалыптастыру туралы алғаш ұсынған бастамасы посткеңестік кеңістіктегі экономикалық интеграцияға негіз қалағанын атап көрсетті.


///
	

	Қазақстан Президенті қатысушылар алдында өткен аптада Үкімет мүшелерімен кеңес барысында «Қазақстан-2050» Стратегиясын іске асырудың бастапқы кезеңінің бірінші кезектегі шаралары анықталғанын атап өтті.

	- Тұрақтылық пен ұлттық қауіпсіздік – жаңа саяси бағытты іске асырудың негізгі шарты. Оның басымдылығын тексеріп жату артық. Бүгін біз үшін құқық қорғау жүйесінің кешенді реформаларының аралық қорытындыларын шығару маңызды. Жетістіктерге сыни тұрғыдан баға беріп, проблемаларды айқындап, құқық қорғау жүйесін одан әрі жаңғырту жолдарын белгілеу қажет, - деді Нұрсұлтан Назарбаев.

	Кеңес барысында Бас прокурор А.Дауылбаевтың, Ішкі істер министрі Қ.Қасымовтың, Экономикалық қылмысқа және сыбайлас жемқорлыққа қарсы күрес агенттігінің төрағасы Р.Түсіпбековтің және Жоғарғы Сот төрағасы Б.Бекназаровтың баяндамалары тыңдалды. Мемлекеттік органдардың басшылары атқарған жұмыстары туралы есеп берді және «Қазақстан-2050» Стратегиясын іске асыру аясында құқық қорғау реформасын тереңдете түсу жөніндегі көзқарастарынан хабардар етті.

	Мемлекет басшысы сот және құқық қорғау жүйесінің тиімділігін арттыру, соттарды, прокуратураны, әділет және ішкі істер органдарын, қаржы полициясы мен арнаулы қызметтерді жаңғырту халықтың құқықтық санасының деңгейін арттырумен бір мезгілде шешілетінін атап өтті. Барлық құқық қорғау органдарының функциясын, құрылымы мен санын оңтайландыру жүргізілді. Сондай-ақ құқық қорғау органдарының 100 мыңнан астам қызметкерін ауқымды қайта аттестаттау аяқталды. Сонымен қатар, қайта аттестаттаудан кейін бұл сала қызметкерлерінің жалақысы мен әлеуметтік пакетін арттыру туралы мәселе шешімін тапты, құқықтық базаны жетілдіру жөнінде жұмыстар жүргізілді. Сот жүйесінде сапалы өзгерістер болуда.

	Мемлекет басшысы құқық тәртібін сақтайтын барлық органдарға жұмыстың әрбір бағыты бойынша ауқымды міндеттерді анықтап, бір ай ішінде кеңейтілген алқа өткізіп, онда ұлттық қауіпсіздіктің бейіндік саласын жаңғыртудың нақты жоспарын бекіту жөнінде тапсырма берді.

	Кеңес барысында Қазақстан Президенті құқық қорғау жүйесін жетілдіру жөнінде бірқатар нақты тапсырма берді.

	Нұрсұлтан Назарбаев қылмыстық істер жөніндегі сот өндірісін реформалаудың маңыздылығын атап өтті. Негізгі міндеттердің бірі – сот жүйесі мен құқық қорғау органдары қызметінің мүлде жаңа құқықтық кеңістігін қалыптастыру. «Қазақстан-2050» Стратегиясында биыл Парламентке төрт жаңа базалық кодексті – Қылмыстық-іс жүргізу, Қылмыстық, Қылмыстық-орындаушылық және Әкімшілік құқық бұзушылық туралы кодексті әзірлеп, енгізу міндеті қойылған. Оларда сот өндірісінің жаңа конфигурациясын, құқық қорғау жүйесінің азаматтар құқықтары мен мүдделеріне тікелей қатысты барлық тармағының өкілеттігі мен құрылымын анықтаған жөн.

	Сонымен қатар, Мемлекет басшысы қоғамда тәртіпсіздікке мүлде төзбеушілікті қалыптастыру қажеттігін атап өтті. Бұл жұмысқа Әділет министрлігі, «Нұр Отан» ХДП аппараты мен оның Мәжілістегі фракциясы, сондай-ақ Мәдениет және ақпарат министрлігі өз бағыттары бойынша қатысуы қажет.

	Қазақстан Президенті жаһандық және өңірлік ахуалдың трендтерін ескере отырып, Қазақстанның сыртқы шебін қорғау жөніндегі кешенді шаралар қабылдау керек екеніне тоқталды. Ұлттық қауіпсіздік комитетінің Шекара қызметін нығайту және реформалау маңыздылығы атап өтілді. Талдаулар негізіне сүйеніп, Шекара қызметін дамытудың және мемлекеттік шекараны орнықтырудың 2020 жылға дейінгі кешенді жоспарын әзірлеп, ұсыну қажет.

	Аса маңызды міндеттердің бірі – кеден органдары қызметінің тиімділігін арттыру. Мемлекет басшысы экспорттық-импорттық операцияларды электронды декларациялауға көшудің және біріктірілген кеден тарифтері жүйесін, «web-портал мен кеден органдары шлюзін» енгізудің  маңыздылығын атап өтті. Осыған байланысты жүктердің жеткізілуін қадағалап отыру мен бақылау жүйесін енгізуді жеделдету тапсырылды.

	Нұрсұлтан Назарбаев сыртқы сын-қатерлерді ескере келе, мемлекеттің, қоғамның және азаматтардың қауіпсіздігін қамтамасыз етуде Қарулы Күштердің рөлін күшейту маңызды екеніне де тоқталды. Қорғаныс министрлігіне Қазақстандағы ішкі ахуал тұрақтылығын бұзу әрекеттеріне қарсы күреске пайдалануға болатын Қарулы Күштердің барлық мүмкіндіктерін тағы да талдаудан өткізу тапсырылды. 

	Мемлекет басшысы таяу арада терроризм мен экстремизм көріністеріне қарсы күресті елеулі түрде күшейту қажеттігін атап өтті.

	– Менің тапсырмам бойынша қазір Экстремизм мен терроризмге қарсы күрес жөніндегі мемлекеттік бағдарлама әзірленіп жатыр. Оны тек діни экстремизм мен терроризммен байланысты қауіпке ғана бағыттау дұрыс болмас деп санаймын. Ол бес-алты жылға есептелген барынша кең қолданылатын құжат болуға тиіс. Терроризмге қарсы күрестің тиімділігінің басты өлшемі – террорлық оқиғаның мүлде болмауы, – деді Нұрсұлтан Назарбаев.

		Қазақстан Президенті құқық қорғау жүйесін жаңғыртудың маңызды бағыты жемқорлыққа қарсы күрес стратегиясы болып саналатынын атап өтті. атап өтті. Оның міндетінің бірі – жемқорлыққа қарсы заңдарды одан әрі жетілдіру. Қаржы және салық саласындағы бірқатар қылмыстарды қылмыстық сипаттан арылту процесін аяқтау керек. Жемқорлықтың мейлінше қауіпті ұйымдасқан түрлеріне анықтау жөніндегі жүйелі жұмысты жолға қойған жөн.

		Мемлекет басшысы жемқорлыққа қарсы өңірлік және салалық деңгейдегі іс-әрекеттердің мақсатқа сай және жүйелі болу қажеттігін атап өтті. Сондай-ақ, құқық қорғау органдарының жан-жақты қызметін ұсынатын «бір терезе» принципі бойынша әрекет ететін сервистік орталықтар құру жұмыстарын жалғастыру керек.  Құқық қорғау орындарының ашықтығын арттыра түсіп, олардың азаматтармен бірлескен жұмысының түрлі формаларын дамыту керек. Барлық құқық қорғау органдары жанында қоғамдық кеңестер толық күшінде жұмыс жүргізуі керек.

		Осы орайда, Нұрсұлтан Назарбаев құқық қорғау орындарының принципті жаңа ғылыми тәсілдерге және кадрлық процестерді басқарудың инновациялық технологияларына негізделген жаңа кадр саясатының маңыздылығын атап өтті. 

		Кадр саясатының тұжырымдамасы кадрларды іріктеу мен ілгерілетудің, күштік құрылымдардағы ведомстволық білім беруді әлемдік үздік стандарттарға сәйкестендірудің жаңа жүйесін, Президент Әкімшілігі жанынан Құқық қорғау органдарының кадр саясаты жөніндегі комиссия  құруды, аттестаттау жүйесін жетілдіру және оның жыл сайын өткізілуін ескеруі қажет. Бұдан бөлек, ол қызметкерлер саны нормативтерінің нақты функциялар мен жүктемелерге байланысты ғылыми негізделген әзірлемесін, құқық қорғау құрылымдарына санат немесе разрядты енгізуді, техникалық жарақтандырылуын нығайтуды және құқық қорғау құрылымдары қызметкерлерін әлеуметтік қорғау шараларын қамтуы тиіс.

		Мемлекет басшысы кеңесті қорытындылай келе, заңдылықты нығайту және құқықтық тәртіп саласындағы нақты міндеттердің айқындалғанын атап өтті.

		- Бұл міндеттерді іске асыру үшін  құқық қорғау органдарының ресурстары мен тәжірибесі жеткілікті. Менің әрбір тапсырмамды қойылған міндеттердің стратегиялық маңыздылығына сәйкес орындау қатаң талап етіледі, - деді Қазақстан Президенті.

	 

///Германияның Linde Group компаниясының вице-президентімен өткен кездесуде газ химиясы саласындағы инвестициялық жобаларды жүзеге асырудың перспективаларына мән берілді.
Мемлекет басшысы аталған компанияның Қазақстан экономикасының дамуына қосқан үлесін жоғары бағалады. 2020 жылы Linde Group Теміртау қаласында оттегі, азот және аргон өндіру жөніндегі ТМД бойынша аса ірі жобаның екінші кезеңін іске асырды.
Президентке компанияның Жаңаөзен қаласындағы газ өңдеу зауытының құрылысына қатысты жоспары туралы мәлімет берілді. 
Қасым-Жомарт Тоқаев Германиямен арадағы инвестициялық ынтымақтастықты дамытудың стратегиялық маңызы бар екенін атап өтіп, Linde Group компаниясын еліміздің газ химиясы бағытындағы жобаларын жүзеге асыруда жан-жақты серіктестік орнатуға шақырып, мемлекет тарапынан шетелдік серіктестерге қолдау көрсетілетінін айтты.
///Мемлекет басшысы Білім және ғылым министрі Асхат Аймағамбетовті қабылдап, ведомствоның қазіргі жұмыстары мен алдағы жоспарлары туралы ақпаратпен танысты.
Қасым-Жомарт Тоқаев білім бағдарламалары мен оқыту деңгейі заман талабына сай келмейтін жоғары оқу орындарының лицензияларын өздігінен қайтарып алу мәселесінде министрлікті қолдады және аталған мәселе бойынша заңнамалық деңгейде тиісті нормативтік-құқықтық база әзірлеуді тапсырды.
Сонымен қатар Президент министрлікке 12 жылдық оқу мерзіміне қажетті инфрақұрылымды, бағдарламалар мен жалпы білім жүйесін дайындауға басымдық бере отырып, жүйелі түрде, асықпай көшу керектігі жөнінде тапсырма берді.
Республикалық бюджеттің орындалуын бақылау жөніндегі есеп комитетінің төрағасы Наталья Годунова Қасым-Жомарт Тоқаевқа Қазақстан халқына арналған Жолдауындағы берілген тапсырмалардың орындалу барысын баяндады.
Президент квазимемлекеттік сектор жұмысының тиімділігі жайындағы талдау нәтижелерімен танысты. Н.Годунова бірқатар өңірдегі, атап айтқанда, Шығыс Қазақстан, Қостанай облыстары мен Алматы қаласына, сондай-ақ, жекелеген мемлекеттік органдарға жүргізілген аудит барысы жөнінде мәлімет берді. Кездесу қорытындысы бойынша Мемлекет басшысы бірқатар нақты тапсырма берді.
/// 
Құрметті қазақстандықтар!
 
Еліміз аса маңызды тағы бір тарихи оқиға қарсаңында тұр. Біз Дүниежүзілік сауда ұйымына кіру жөніндегі келіссөздерді табысты аяқтадық.
Дүниежүзілік сауда ұйымына мүше болу біздің экономикамызды жаңа көкжиектерге бастайды. Кәсіпорындарымыздың шетел нарықтарына шығуын қамтамасыз етеді. Ал тұтынушылар үшін тауарлар мен қызметтердің кең ауқымына таңдау жасауға жол ашады.
Бүгінде сауда-саттығымыздың 90 проценті Дүниежүзілік сауда ұйымына мүше елдерге тиесілі. Қазақстан шетелдік инвесторлар мен серіктестер үшін бұрынғыдан да тартымды бола түседі. Жаңа өндірістер мен жұмыс орындарын ашуға мүмкіндіктер туады. Біз бұл нәтижеге жету үшін 19 жыл табанды түрде жұмыс жүргіздік, келіссөздер оңай болған жоқ. Осы жылдары біздің үкімет және сарапшыларымыз елімізге тиімді шарттарға қол жеткізу үшін талмай еңбек етті. Біз Дүниежүзілік сауда ұйымы мен Еуразиялық экономикалық одақтың талаптарын ұштастыра алдық. Бұл ретте ұлттық мүдделерімізді де қорғай білдік.
ДСҰ-ға мүше болу – күллі Қазақстанның жеңісі. Бұл – еліміздің жаһандық экономиканың бөлінбес бөлшегі ретінде мойындалуының айғағы. Ұйым мүшелігіне Бес халықтық реформаны іске асыруға кіріскен кезеңде қадам басуымыздың символдық мәні бар.
Біз жаһандық нарық шарттарына сай болу үшін үлкен дайындықтан өттік. Отандық өндірушілерге қолдау көрсетіп, бизнес үшін қолайлы жағдайлар жасадық. Бірыңғай кедендік және экономикалық кеңістікте шыңдалдық. Алдымызда әлі де ауқымды жұмыстар күтіп тұр. Бәсеке күшейеді. Оған дайын болуымыз керек. Себебі, шетелден келетін тауарларға біз шекарамызды ашамыз, тауар Қазақстанға көптеп келетін болады. Сапасы жоғары болса, бағасы төмендеу болса, ол тауарларды халық тұтынып, біздің тауар өндіретін кәсіпорындар жұмысының тоқтап қалу қаупі бар. Барлық бизнесмендерге менің талайдан бері айтып келе жатқаным сондықтан: бәсекеге сай болу керек.
ДСҰ беретін артықшылықтарды пайдалана білетінімізді дәлелдеу қажет болады. Бұл Қазақстанның қолынан келеді және біз әлемнің озық елдері қатарынан лайықты орын аламыз деп кәміл сенемін.
///Нұрсұлтан Назарбаев Ангела Меркельді Христиан демократиялық одағының Германия Бундестагына сайлауда жеңіске жетуімен құттықтады.
Мемлекет басшысы сайлау қорытындылары Федералдық канцлердің әлеуметтік-экономикалық саясатына неміс халқының қолдау көрсетіп отырғанының жарқын мысалы екенін атап өтті.    
Қазақстан Президенті Ангела Меркельдің халықаралық беделіне тоқталып, оның өңірлік және жаһандық қауіпсіздікті қамтамасыз етуге қосқан үлесін жоғары бағалады.
«25 жыл ішінде Қазақстан мен Германия арасындағы достық қарым-қатынастар жоғары деңгейге көтерілді. Елдерімізді жақындастыруға септігін тигізген бірлескен жобаларды табысты іске асыруға Сіздің зор үлес қосқаныңызды атап өткім келеді», – делінген жеделхатта.
Соңында Нұрсұлтан Назарбаев Ангела Меркельге зор денсаулық пен табыс, ал достас Германия халқына бақ-береке тіледі. 
///Мемлекеттер басшыларына «Caspian Food» жауапкершілігі шектеулі серіктестігін аралау барысында кәсіпорынның жүзім өсіру, шарап жасау ісін дамыту саласындағы жұмысы жөнінде мәлімет берілді.
Екі елдің басшылары жүзім қабылдау және оны ферментациялау сатысының технологиялық желісімен танысты, сондай-ақ өнім тазартылып, құтыларға құйылатын цехтарды аралап көрді.
Нұрсұлтан Назарбаев пен Шавкат Мирзиёевке жүзім алқабы мен жаңғақ егілетін аумақтар көрсетілді.
***
Зауыттың ақ және қызыл шарап өндіру үшін қажетті қуаттылығы жеткілікті, сондай-ақ шығарылатын шараптың сапасына бақылау жүргізетін зертхана бар. Кәсіпорындағы өндірістік кезең еуропалық үздік стандарттарға сай жүзеге асырылады.

///
	 

	Әңгімелесу кезінде Қазақстан-Америка қарым-қатынастарының жай-күйі мен перспективалары, сондай-ақ алдағы 24-25 наурызда Гаагада өтетін Ядролық қауіпсіздік жөніндегі жаһандық саммитке дайындық барысы талқыланды.

	Екі мемлекеттің көшбасшылары халықаралық және өңірлік қауіпсіздік мәселелері жөнінде пікір алмасты. Украинадағы ішкі саяси жағдайдың дамуына айрықша назар аударылды.

	Қазақстан мен АҚШ Президенттері Украинадағы дағдарысты осы елдің аумақтық тұтастығын қамтамасыз ететін және барлық мүдделі тараптарды жақындастыруға септігін тигізетін дипломатиялық әдістерді пайдалана отырып бейбіт жолмен реттеу қажеттігін қуаттады.

	Нұрсұлтан Назарбаев бұл мәселе үдеріске қатысушылардың барлығының келіссөзі арқылы ғана шешілуге тиіс екенін атап өтті.

	Өз кезегінде Барак Обама Украинадағы жағдайды реттеу үшін БҰҰ немесе ЕҚЫҰ тәрізді халықаралық ұйымдардың атсалысуымен пәрменді тетіктер қалыптастыру қажеттігіне тоқталды. 
///
	 

	Кездесу барысында Н.Бордюжа Қазақстан Президентіне Ұжымдық қауіпсіздік кеңесінің Мәскеуде өтетін кезекті сессиясына дайындық барысы туралы баяндады.

	Сонымен қатар, кездесуде Ұйымға мүше барлық мемлекеттер бетпе-бет келіп отырған сын-қатерлер мен қауіптер және ахуалдың өрістеуіне ықпалын тигізер теріс үрдістерді азайту үшін қабылдануы қажет шаралар талқыланды.

	Мемлекет басшысы өңірдегі жағдайдың қарқынды өзгеруіне байланысты ҰҚШҰ алдына қойылуы мүмкін міндеттерге назар аударды.

	– Ауғанстаннан коалиция күштерінің шығарылуы күтілуде, «Ислам мемлекетімен» байланысты жаңа қатерлер пайда болуда. Мұндай жағдайда Ұйым ахуалды игеретін, болжайтын, қажетті ұжымдық шараларды қабылдау жөнінде ұсыныстар әзірлейтін талдамалық орталыққа айналуы тиіс, – деді Нұрсұлтан Назарбаев.

	Н.Бордюжа ҰҚШҰ қызметінің биылғы қорытындылары туралы әңгімелеп, әскери ынтымақтастық саласында жүргізіліп жатқан жұмыстар жөнінде баяндады. 


///
	

	Кездесу барысында тараптар саяси өзара іс-қимыл мәселесін, сауда-экономикалық, индустриялық-инновациялық, инвестициялық және мәдени-гуманитарлық салалардағы байланыстарды жандандыруды талқылады.

	Мемлекет басшысы соңғы жылдары Вьетнамның әлеуметтік-экономикалық және саяси дамуында, сондай-ақ халықаралық аренада елеулі прогреске қол жеткізгенін атап өтті.

	- Қазақстан Вьетнамды Оңтүстік-Шығыс Азиядағы маңызды стратегиялық серіктес ретінде қарастырады. Менің өткен жылғы Вьетнамға сапарым және Сіздің Қазақстанға алғашқы сапарыңыз екіжақты қарым-қатынастарды кеңейту және тереңдету үшін ерекше қолайлы жағдай жасайды. Біздің елдеріміздің экономикалық ынтымақтастығы әзірше бастапқы кезеңінде тұр. Соңғы бір-бір жарым жыл ішінде өсу үрдісі байқалуда. Қазір Қазақстанда Вьетнам мәдениетінің күндері өтуінің маңызы зор, сондай-ақ Астана мен Ханой қалалары арасында туыстық қатынастар орнығуда. Бұл біздің халықтарымызды жақындата түседі, сондай-ақ экономикалық және саяси ынтымақтастығымызды кеңейтуге септігін тигізеді, - деді Нұрсұлтан Назарбаев. 

	Вьетнам Президенті Чыонг Тан Шанг өзінің бұл сапарына зор қанағаттанушылық сезімін білдіре келе, шын ниетті қабылдаулар үшін алғысын айтты.

	- Мен туысқан қазақ халқының орасан жетістіктеріне сүйіспеншілігімді білдіремін. Сіздің басшылығыңызбен еліңіз аймақтағы және әлемдегі өзінің позициясын күшейтіп, бекіте түсті. 2012 жылы біздің елдеріміз дипломатиялық қатынастар орнауының 20 жылдығын атап өтеді. Біз дәстүрлі достық пен ынтымақтастыққа негізделген байланыстарымыз ұдайы дамып әрі нығайып келе жатқанына дән разымыз. Біз екіжақты қатынастардың жаңа беттерін ашқан Сіздің өткен жылы Вьетнамға жасаған тарихи сапарыңыздың нәтижелерін жоғары бағалаймыз. Менің Қазақстанға жасаған бұл сапарым бүгінде қол жеткізілген уағдаластықтарды іске асыру барысын тағы салыстырып көріп, біздің серіктестігімізді одан әрі дамыту жөніндегі шараларды келісуге және пікір алмасуға мүмкіндіктер беретініне сенемін, - деді Ч.Тан Шанг.              

	Вьетнам Президентінің Қазақстанға мемлекеттік сапары екі елдің толыққанды ынтымақтастығын дамытуға жаңа серпін беретін екіжақты қарым-қатынастардағы маңызды кезеңі болып саналады.

	

///Мемлекет басшысы Ақтау қаласына жұмыс сапары аясында Әбіш Кекілбайұлының аты беріліп, жаңа ғимаратқа көшкен Маңғыстау облыстық тарихи-өлкетану музейінің жұмысымен танысты.
Президент Қасым-Жомарт Тоқаев сәуір айында Маңғыстау облысына жасаған жұмыс сапары кезінде аймақ әкімдігіне музей құрылысын сапалы әрі уақытылы аяқтауды тапсырған болатын. Мемлекет басшысының тапсырмасына сәйкес, Әбіш Кекілбайұлы атындағы Маңғыстау облыстық тарихи-өлкетану музейі заңғар жазушының 80 жылдық мерейтойы шеңберінде пайдалануға берілді.
Жалпы, бұл кешен «Әбіш Кекілбайұлы мәдени орталығы» деп аталады. Онда Маңғыстау облыстық тарихи-өлкетану музейінен бөлек, кітапхана мен облыстық музыкалық-драма театрдың ғимараты да салынады. Кешеннің құрылысы биылғы қаңтар айында басталған. Толық аяқталуы 2020 жылдың желтоқсан айына жоспарланған. Оның жалпы аумағы 10,6 гектар жерді құрайды.
Мемлекет басшысы Қасым-Жомарт Тоқаев облыстық музейдің жаңа ғимаратын аралап көрді. Естелік кітапқа тілегін жазып, қолтаңба қалдырды.







///Кездесу барысында тараптар Қазақстан мен Сингапур арасындағы қазіргі жағдайды және саяси, сауда-экономикалық салалар бойынша перспективалық жобаларды, сонымен қатар, цифрландыруға қатысты бірлескен іс-қимыл мәселелерін талқылады.
Екі ел арасында достық қарым-қатынас орнағанын айтқан Қасым-Жомарт Тоқаев қазан айында Ереванда өткен ЖЕЭК саммитінде Сингапур Премьер-министрі Ли Сянь Лунмен келелі келіссөз жасағанын жеткізді. Сондай-ақ Мемлекет басшысы Сингапур Президенті Халима Якобке өзінің сәлемін жеткізуді өтінді.
– Мен Сингапур Президентін бұрыннан танимын. Екеуміз де өз елдеріміздің Парламенттерінде спикер қызметін атқардық. Мен оның Мемлекет басшысы болғанына өте қуаныштымын,– деді Қасым-Жомарт Тоқаев. 
Өз кезегінде Тео Чи Хин Қасым-Жомарт Тоқаевқа Сингапур Президенті мен Премьер-министрінің ақжарма тілегін жеткізді. Сонымен қатар екі ел арасындағы байланыстарды одан әрі нығайта беруге ниетті екенін атап айтты.   
 



/// 
Мемлекет басшысы Көрме кешенінің болашақ халықаралық, тақырыптық павильондарының, сондай-ақ сауық және қызмет көрсету нысандарының макеттерімен танысты.
Сонымен қатар Нұрсұлтан Назарбаевқа көрменің орталығы – Қазақстанның Ұлттық павильонында болатын нысандар жөнінде жан-жақты баяндалды.
Содан соң Қазақстан Президенті кеңес өткізіп,  құрылыс жұмыстарының барысына тоқталды. Мемлекет басшысы іске қосу және әрлеу жұмыстарын жүргізу үшін кешенді 2016 жылғы қыркүйекке дейін дайын ету қажеттігін айтып, жұмыс кестесін сақтау мәселесін атап өтті.
Нұрсұлтан Назарбаев салынып жатқан ғимараттарды көрмеден кейін де пайдалану мәселесін Үкіметпен бірлесе отырып анықтау басты міндеттердің бірі екендігіне назар аударды.
– Кейбір елдердегі секілді нысандар бос тұрып қалмауы керек. Қонақтарға арналған баспана, қонақ үй және Конгресс-орталық мақсатты пайдаланылады. Бұл ретте, көрмеден кейін шетелдік мемлекеттердің павильондары мен өзге де көптеген орын-жайлар бос қалады. Кешен одан әрі қалай пайдаланылатынын қазірдің өзінде шешіп алған жөн. Мүмкін онда халықаралық шаралар, әскери, агроөнеркәсіптік көрмелер өткізілер. Әлемдік ірі компанияларды біздің нысандарымызды өз жұмыстарына пайдалануы үшін қызықтыру қажет. Сонымен қатар, мұнда халықаралық банктер, бұқаралық ақпарат құралдары өз кеңселерін ашуға тілек білдіруде. Жалпы алғанда, барлық ғимараттар 2017 жылдың күзінен соң әрі қарай пайдалануға берілуге тиіс, – деді Қазақстан Президенті.
Мемлекет басшысы еліміздің «ЭКСПО-2017» көрмесін өткізудегі мақсаты Қазақстанның табыстарын әйгілеуді, әлемдік қоғамдастыққа оның мүмкіндіктерін паш етуді көздейтінін атап өтті.
– Біздің республикамызды көптеген аспектілер бойынша – ірі энергетикалық мемлекет, уран кенін өндіретін жетекші ел, астық экспорттаушы, бай табиғи ресурстарға ие мемлекет ретінде біледі. Енді болашаққа ұмтылған жаңа елді көрсету қажет. Ұлттық павильон тұжырымдамасының өзі де Қазақстан жеткен жетістігімен тоқталып қалмайтынын, әрдайым әрі қарай ілгерілеуді мақсат тұтатынын көрсетеді, – деді Нұрсұлтан Назарбаев.
Сондай-ақ Қазақстан Президенті жоба Астананың беделін бұдан да әрі нығайтуға септігін тигізетініне назар аударды.
– Көрме елордамызды мүлде өзге қырынан көрсетеді, оны кеңейте және көркейте түседі. Бүгінгі таңда Астанада маңызды нысандар аз салынған жоқ. Алайда ЭКСПО кешені – мүлде басқа сападағы, ХХІ ғасыр талаптарына толықтай сай келетін технологиялар қолданылатын жоба. Елорда тұрғындары мен меймандары үшін энергетика саласындағы болашақпен қауышудың, ғылыми жетістіктерді көрудің және бой көтерген нысандардың көркін тамашалаудың тамаша мүмкіндігі туады, – деді Мемлекет басшысы.
Соңында Мемлекет басшысы жобаны бұдан әрі жүзеге асыруға қатысты бірқатар нақты тапсырмалар берді.
Кеңес барысында «Астана ЭКСПО-2017» ҰК»  АҚ басқармасының төрағасы Т.Ермегияев көрме кешені құрылысындағы Қазақстанның үлесін  арттыру туралы Мемлекет басшысының тапсырмасына сәйкес халықаралық іс-шара дайындығына және оған қатысуға еліміздің бизнес-қоғамдастығы белсенді түрде тартылып жатқанын айтты. ЭКСПО нысандарындағы қазақстандық үлес 60%-дан кем болмайды деп жоспарлануда.
Сонымен қатар құрылыс барысы туралы «Sembol», «BІ Group», «АБК Құрылыс-1», «Mabetex Group», «СК Базис», «Компания АДС», «MegaManagement» сияқты мердігерлік құрылыс компанияларының басшылары баяндама жасады.
***
Жалпы ауданы 174 гектар болатын Көрме кешенінің аумағында 38 нысан бой көтеретін болады. Жобаға 8 құрылыс ұйымы және 3500-ден астам жұмысшы қатысып жатыр.
Кешеннің көрме аймағында диаметрі 80 метрлік, шар пішініндегі Қазақстанның Ұлттық павильоны, сондай-ақ халықаралық, тақырыптық және корпоративтік павильондар, сауда, ойын-сауық және қызмет көрсету нысандары орналасады. Көрме сыртындағы аймаққа конференция орталығы, баспасөз орталығы, жабық қала, тұрғын үйлер мен қонақ үйлер енеді.
ЭКСПО нысандары жел, күн және өзге де баламалы қуат көздерінен алынатын «жасыл» энергетикамен қамтамасыз етіледі деп жоспарланып отыр.
 





///
	 

	Ақордада өткен отырыста алғашқы басқосу өткізілгеннен бергі алты ай ішінде атқарылған жұмыстар қорытындысы шығарылды.

	Отырысқа қатысушылар ұлттық тарихты зерделеу жөнінде одан әрі атқарылар жұмыстар перспективаларын талқылады.

	Жұмыс тобының мүшелері оқу-әдістемелік және ғылыми-зерттеушілік сипатттағы проблемаларға талдау жасау аясында еліміздің жетекші ұлттық жоғары оқу орындары – әл-Фараби атындағы Қазақ Ұлттық университеті мен Л.Н.Гумилев атындағы Еуразия ұлттық университетінің тәжірибелерімен танысты.

	Сондай-ақ, мұражай-мұрағат ісін дамытудың өзекті мәселелері қаралды.

	Отырыс қорытындысында уәкілетті мемлекеттік органдар мен ұйымдар, республиканың оқу және ғылыми-зерттеу мекемелері үшін бірқатар ұсынымдар әзірленді.
/// 
Кездесу барысында Кеңес қызметінің басты бағыттары, сондай-ақ Қазақстанның бұдан әрі қарай дамуының бес институционалдық реформаны қамтитын  негізгі жоспарлары талқыланды.
Мемлекет басшысы компанияның біздің елдегі жұмысын және шетелдік инвесторлар кеңесінің қызметіне қатысуының маңыздылығын атап өтті.
– Біз «Ситигруп» сияқты ірі конгломератпен ынтымақтастықты бағалаймыз. Компания Қазақстанда белсенді жұмыс атқарып отырғанын және оның еліміздің экономикасын дамытуға қатысу әлеуеті зор екенін атап өткім келеді. Қазіргі уақытта біз бизнес жүргізу үшін заңнаманы жетілдірумен айналысып жатырмыз, сондықтан сіздің топтың осы үдерістегі тәжірибесі мен көмегі біз үшін өте маңызды, – деді Нұрсұлтан Назарбаев.
Дж. Коулз Қазақстан Президентіне елде шетелдік корпорациялардың жемісті инвестициялық қызметіне жағдай жасалғаны үшін алғыс айтты.
– Таяу уақытта біздің компанияның Кеңес жұмысына көмегі өте құнды болуы мүмкін деп есептейміз. Біз Қазақстанға 1994 жылы келдік. Көрсетіп отырған қолдауыңыз үшін Сізге алғыс айтқым келеді. Біз Қазақстанның әлеуеті мен болашағына сенеміз. Ел алдына қойылған міндеттер жете ойластырылған әрі сараланған деп санаймыз, – деп атап көрсетті «Ситигруп» компаниясының бас атқарушы директоры.

///Қасым-Жомарт Тоқаевқа министрліктің алдағы уақыттағы жоспарлары және Президенттің халыққа Жолдауында берген тапсырмаларының орындалуы туралы баяндалды. 
Атап айтқанда, Серікқали Брекешев Мемлекет басшысына Ұлттық геологиялық қызмет құруға қатысты жұмыстар, «Минералдық ресурстардың ұлттық деректер банкі» ақпараттық жүйесінің әзірленуі жөнінде мәлімет берді.
Президентке су шаруашылығын дамыту жөніндегі тапсырмаларының орындалу барысы туралы баяндалды. Министрдің айтуынша, бес жылдың ішінде суару желісінің кемінде 120 арнасы қалпына келтіріліп, жалпы көлемі 1,7 миллиард текше метр болатын жаңадан тоғыз су қоймасы салынады.  
Қасым-Жомарт Тоқаев су үнемдеу технологияларын енгізу ісін ынталандыру және су саласын цифрландыру қажет екенін атап өтті. 
Кездесу барысында атмосфералық ауаның ластануын азайту бағытында қабылданып жатқан шараларға ерекше мән берілді. Ведомство басшысының айтуынша, экологиялық жағдайды жақсарту мақсатында аймақтар бойынша жол карталары бекітіліп, «Жасыл Қазақстан» ұлттық жобасы әзірленді және кәсіпорындармен бірқатар меморандумға қол қойылды. Аталған құжаттар қалдықтардың көлемін 20-дан 30 пайызға қысқартуға мүмкіндік береді.
Кездесу соңында Мемлекет басшысы жаңадан тағайындалған министрге бірқатар нақты тапсырма берді.
///Шағын құраммен өткен келіссөздер барысында екіжақты өзара іс-қимылдың негізгі салаларындағы ынтымақтастықты нығайту мәселелері талқыланды.
Нұрсұлтан Назарбаев Өзбекстан Президентінің қазақ жеріне басқан қадамына сәттілік тілеп, Мемлекет басшысы ретінде Ш.Мирзиёевтің Қазақстанға алғашқы рет келіп отырғанын атап өтті.
– Қазақстан өзінің стратегиялық серіктесі, көршісі әрі бауырласы – Өзбекстанның халқына бақ-береке тілеп, өсіп-өркендеуіне ниеттестік білдіреді. Біз келешекте екіжақты байланыстар аясында жемісті қарым-қатынас орнайды деп сенеміз. Қазірдің өзінде мемлекетаралық әріптестікті нығайту бағытында нақты жұмыстар жүргізілді. Атап айтқанда, елдеріміздің арасындағы сауда айналымының көлемі өскені айқын байқалады, шекараларымыз арқылы өткізу мүмкіндігі артып, өнімдердің жаңа түрлері жеткізілуде, – деді Қазақстан Президенті.
Мемлекет басшысы Астанада бүгін Қазақстан мен Өзбекстанның 500-ден астам кәсіпкерінің қатысуымен бизнес-форум өтетініне назар аударды.
– Форумда жалпы құны 1 миллиардтай АҚШ доллары көлеміндегі 75-ке жуық бірлескен  келісімшартқа қол қойылу көзделген. Мұндай форум біздің тарихымызда алғаш рет өткізіледі. Қарым-қатынасымыздың негізін Өзбекстанның тұңғыш Президенті Ислам Каримов екеуміз қалаған едік. Біз бір-бірімізге көмектесіп, бауырластыққа негізделген сол игі дәстүрді жалғастырамыз деп үміттенемін, – деді Нұрсұлтан Назарбаев.
Ш.Мирзиёев қонақжайлық көрсеткені үшін Қазақстан Президентіне алғыс білдірді.
– Сіз былтыр Самарқандқа жасаған сапарыңыз кезінде Қазақстан мен Өзбекстан әрдайым бірге болады деп айтқан едіңіз. Сол сөзіңіз екі елді жақындастыра түсуге жол ашты, өзбек халқы нағыз достың, бауырластың ықыласын сезінді, – деді Өзбекстан Президенті.
Ш.Мирзиёев бүгінде Қазақстан мен Өзбекстанның қарым-қатынасы  халықаралық салада да дамудың жаңа деңгейіне көтерілгенін атап өтті.
– Сіздің беделіңіздің арқасында Қазақстан Біріккен Ұлттар Ұйымы Қауіпсіздік кеңесінің тұрақты емес мүшесі болып сайланды. Барлық бастамаларыңызды Өзбекстанның қолдайтынына сендіремін. Қазіргі кезде өңірлік ынтымақтастыққа зор мән беріліп отыр. Бүгінгі кездесуіміз елдеріміз арасындағы одан арғы өзара тиімді іс-қимылға негіз болады деп үміттенемін, – деді Өзбекстан Президенті.
Екі ел көшбасшылары бұл сапар Қазақстан мен Өзбекстанның кең ауқымды ынтымақтастығына тың серпін беретініне сенім білдірді.





///
	

	Қазақстан Президенті қатысушылар алдында өткен аптада Үкімет мүшелерімен кеңес барысында «Қазақстан-2050» Стратегиясын іске асырудың бастапқы кезеңінің бірінші кезектегі шаралары анықталғанын атап өтті.

	- Тұрақтылық пен ұлттық қауіпсіздік – жаңа саяси бағытты іске асырудың негізгі шарты. Оның басымдылығын тексеріп жату артық. Бүгін біз үшін құқық қорғау жүйесінің кешенді реформаларының аралық қорытындыларын шығару маңызды. Жетістіктерге сыни тұрғыдан баға беріп, проблемаларды айқындап, құқық қорғау жүйесін одан әрі жаңғырту жолдарын белгілеу қажет, - деді Нұрсұлтан Назарбаев.

	Кеңес барысында Бас прокурор А.Дауылбаевтың, Ішкі істер министрі Қ.Қасымовтың, Экономикалық қылмысқа және сыбайлас жемқорлыққа қарсы күрес агенттігінің төрағасы Р.Түсіпбековтің және Жоғарғы Сот төрағасы Б.Бекназаровтың баяндамалары тыңдалды. Мемлекеттік органдардың басшылары атқарған жұмыстары туралы есеп берді және «Қазақстан-2050» Стратегиясын іске асыру аясында құқық қорғау реформасын тереңдете түсу жөніндегі көзқарастарынан хабардар етті.

	Мемлекет басшысы сот және құқық қорғау жүйесінің тиімділігін арттыру, соттарды, прокуратураны, әділет және ішкі істер органдарын, қаржы полициясы мен арнаулы қызметтерді жаңғырту халықтың құқықтық санасының деңгейін арттырумен бір мезгілде шешілетінін атап өтті. Барлық құқық қорғау органдарының функциясын, құрылымы мен санын оңтайландыру жүргізілді. Сондай-ақ құқық қорғау органдарының 100 мыңнан астам қызметкерін ауқымды қайта аттестаттау аяқталды. Сонымен қатар, қайта аттестаттаудан кейін бұл сала қызметкерлерінің жалақысы мен әлеуметтік пакетін арттыру туралы мәселе шешімін тапты, құқықтық базаны жетілдіру жөнінде жұмыстар жүргізілді. Сот жүйесінде сапалы өзгерістер болуда.

	Мемлекет басшысы құқық тәртібін сақтайтын барлық органдарға жұмыстың әрбір бағыты бойынша ауқымды міндеттерді анықтап, бір ай ішінде кеңейтілген алқа өткізіп, онда ұлттық қауіпсіздіктің бейіндік саласын жаңғыртудың нақты жоспарын бекіту жөнінде тапсырма берді.

	Кеңес барысында Қазақстан Президенті құқық қорғау жүйесін жетілдіру жөнінде бірқатар нақты тапсырма берді.

	Нұрсұлтан Назарбаев қылмыстық істер жөніндегі сот өндірісін реформалаудың маңыздылығын атап өтті. Негізгі міндеттердің бірі – сот жүйесі мен құқық қорғау органдары қызметінің мүлде жаңа құқықтық кеңістігін қалыптастыру. «Қазақстан-2050» Стратегиясында биыл Парламентке төрт жаңа базалық кодексті – Қылмыстық-іс жүргізу, Қылмыстық, Қылмыстық-орындаушылық және Әкімшілік құқық бұзушылық туралы кодексті әзірлеп, енгізу міндеті қойылған. Оларда сот өндірісінің жаңа конфигурациясын, құқық қорғау жүйесінің азаматтар құқықтары мен мүдделеріне тікелей қатысты барлық тармағының өкілеттігі мен құрылымын анықтаған жөн.

	Сонымен қатар, Мемлекет басшысы қоғамда тәртіпсіздікке мүлде төзбеушілікті қалыптастыру қажеттігін атап өтті. Бұл жұмысқа Әділет министрлігі, «Нұр Отан» ХДП аппараты мен оның Мәжілістегі фракциясы, сондай-ақ Мәдениет және ақпарат министрлігі өз бағыттары бойынша қатысуы қажет.

	Қазақстан Президенті жаһандық және өңірлік ахуалдың трендтерін ескере отырып, Қазақстанның сыртқы шебін қорғау жөніндегі кешенді шаралар қабылдау керек екеніне тоқталды. Ұлттық қауіпсіздік комитетінің Шекара қызметін нығайту және реформалау маңыздылығы атап өтілді. Талдаулар негізіне сүйеніп, Шекара қызметін дамытудың және мемлекеттік шекараны орнықтырудың 2020 жылға дейінгі кешенді жоспарын әзірлеп, ұсыну қажет.

	Аса маңызды міндеттердің бірі – кеден органдары қызметінің тиімділігін арттыру. Мемлекет басшысы экспорттық-импорттық операцияларды электронды декларациялауға көшудің және біріктірілген кеден тарифтері жүйесін, «web-портал мен кеден органдары шлюзін» енгізудің  маңыздылығын атап өтті. Осыған байланысты жүктердің жеткізілуін қадағалап отыру мен бақылау жүйесін енгізуді жеделдету тапсырылды.

	Нұрсұлтан Назарбаев сыртқы сын-қатерлерді ескере келе, мемлекеттің, қоғамның және азаматтардың қауіпсіздігін қамтамасыз етуде Қарулы Күштердің рөлін күшейту маңызды екеніне де тоқталды. Қорғаныс министрлігіне Қазақстандағы ішкі ахуал тұрақтылығын бұзу әрекеттеріне қарсы күреске пайдалануға болатын Қарулы Күштердің барлық мүмкіндіктерін тағы да талдаудан өткізу тапсырылды. 

	Мемлекет басшысы таяу арада терроризм мен экстремизм көріністеріне қарсы күресті елеулі түрде күшейту қажеттігін атап өтті.

	– Менің тапсырмам бойынша қазір Экстремизм мен терроризмге қарсы күрес жөніндегі мемлекеттік бағдарлама әзірленіп жатыр. Оны тек діни экстремизм мен терроризммен байланысты қауіпке ғана бағыттау дұрыс болмас деп санаймын. Ол бес-алты жылға есептелген барынша кең қолданылатын құжат болуға тиіс. Терроризмге қарсы күрестің тиімділігінің басты өлшемі – террорлық оқиғаның мүлде болмауы, – деді Нұрсұлтан Назарбаев.

		Қазақстан Президенті құқық қорғау жүйесін жаңғыртудың маңызды бағыты жемқорлыққа қарсы күрес стратегиясы болып саналатынын атап өтті. атап өтті. Оның міндетінің бірі – жемқорлыққа қарсы заңдарды одан әрі жетілдіру. Қаржы және салық саласындағы бірқатар қылмыстарды қылмыстық сипаттан арылту процесін аяқтау керек. Жемқорлықтың мейлінше қауіпті ұйымдасқан түрлеріне анықтау жөніндегі жүйелі жұмысты жолға қойған жөн.

		Мемлекет басшысы жемқорлыққа қарсы өңірлік және салалық деңгейдегі іс-әрекеттердің мақсатқа сай және жүйелі болу қажеттігін атап өтті. Сондай-ақ, құқық қорғау органдарының жан-жақты қызметін ұсынатын «бір терезе» принципі бойынша әрекет ететін сервистік орталықтар құру жұмыстарын жалғастыру керек.  Құқық қорғау орындарының ашықтығын арттыра түсіп, олардың азаматтармен бірлескен жұмысының түрлі формаларын дамыту керек. Барлық құқық қорғау органдары жанында қоғамдық кеңестер толық күшінде жұмыс жүргізуі керек.

		Осы орайда, Нұрсұлтан Назарбаев құқық қорғау орындарының принципті жаңа ғылыми тәсілдерге және кадрлық процестерді басқарудың инновациялық технологияларына негізделген жаңа кадр саясатының маңыздылығын атап өтті. 

		Кадр саясатының тұжырымдамасы кадрларды іріктеу мен ілгерілетудің, күштік құрылымдардағы ведомстволық білім беруді әлемдік үздік стандарттарға сәйкестендірудің жаңа жүйесін, Президент Әкімшілігі жанынан Құқық қорғау органдарының кадр саясаты жөніндегі комиссия  құруды, аттестаттау жүйесін жетілдіру және оның жыл сайын өткізілуін ескеруі қажет. Бұдан бөлек, ол қызметкерлер саны нормативтерінің нақты функциялар мен жүктемелерге байланысты ғылыми негізделген әзірлемесін, құқық қорғау құрылымдарына санат немесе разрядты енгізуді, техникалық жарақтандырылуын нығайтуды және құқық қорғау құрылымдары қызметкерлерін әлеуметтік қорғау шараларын қамтуы тиіс.

		Мемлекет басшысы кеңесті қорытындылай келе, заңдылықты нығайту және құқықтық тәртіп саласындағы нақты міндеттердің айқындалғанын атап өтті.

		- Бұл міндеттерді іске асыру үшін  құқық қорғау органдарының ресурстары мен тәжірибесі жеткілікті. Менің әрбір тапсырмамды қойылған міндеттердің стратегиялық маңыздылығына сәйкес орындау қатаң талап етіледі, - деді Қазақстан Президенті.

	 

///Әңгіме барысында тараптар екі ел арасында қандайда бір саяси немесе өзге сипаттағы келіспеушіліктердің жоқ екенін атап өтіп, саяси, сауда-экономикалық және мәдени-гуманитарлық ынтымақтастықтың қазіргі жағдайы мен перспективаларын талқылады. Құрылыс, энергетика, ауыл шаруашылығы және туризм өзара ықпалдастықтың перспективалы салалары ретінде аталды.
Мемлекеттік хатшы Қазақстан Президентінің халықаралық қақтығыстарды реттеу ісіндегі жеке үлесіне тоқталып, «Astana Club» отырысының аясында көтерген бастамалары жөнінде айтты.
Г.Әбдіқалықова Албания делегациясын Қазақстанда бизнес жүргізуге қолайлы жағдайлар жасалғаны, сонымен қатар «Астана» халықаралық қаржы орталығы аясында ынтымақтастық орнату мүмкіндігі жөнінде хабардар етті. Мемлекеттік хатшы еліміздің Doing Business-2019 рейтингі бойынша 28-ші орында екенін атап өтті.
Сондай-ақ, Мемлекеттік хатшы Албаниядан келген серіктестерді Назарбаев Университеті жанындағы «Астана Бизнес-Кампус» ғылыми паркі аумағында ғылыми-зерттеу институтын ашу жұмыстарына атсалысуға шақырды.
Кездесу соңында Қазақстан Республикасының Мемлекеттік хатшысы Г.Әбдіқалықова Албания Республикасының Еуропа істері және сыртқы істер министрі Д.Бушатиге екі жақты ынтымақтастықты одан әрі нығайту жолында табыс тіледі.
///Кездесуде тараптар екі жақты ықпалдастық және сауда-экономикалық қатынастарды одан әрі дамыту мәселелерін талқылады.
Нұрсұлтан Назарбаев Қазақстан мен Армения арасындағы ынтымақтастықтың жоғары деңгейде ілгерілеп келе жатқанына тоқталып, оны кеңейтудің әлеуеті жеткілікті екенін атап өтті.
– Қазақстан Армениямен әрдайым жақсы қарым-қатынаста болды. Елдеріміз арасындағы сауда айналымы былтыр 60 пайызға жуық өсті. Бұл үрдіс қазір де жалғасын тауып отыр. Мұнымен шектелмейтінімізді атап өткім келеді. Үкіметтеріміз екі жақты байланыстарды нығайту үшін күш жұмылдыруы керек. Біздің компанияларымыз екі елдің де экономикасына инвестиция құя алады, – деді Қазақстан Президенті.
Мемлекет басшысы еңбек миграциясы мәселелеріне және екі ел кәсіпкерлері арасындағы байланыстарды кеңейту қажеттігіне тоқталып, ол үшін тиімді жағдай жасалғанын атап өтті.
Н.Пашинян Нұрсұлтан Назарбаевқа кездесуге және мемлекетаралық байланыстарды одан әрі нығайту ісіндегі маңызды мәселелерді талқылауға мүмкіндік туғызғаны үшін ризашылық білдірді.
– Өзара ықпалдастығымыз оң қарқын алып отырғанымен ерекшеленеді. Оның одан әрі осылай ілгерілей беретініне сенімдімін. Біз үшін Қазақстанмен арадағы байланыс өте маңызды. Экономика секторындағы қатынастарды, соның ішінде инвестициялық ынтымақтастықты дамыта түсеміз деп үміттенеміз, – деді Армения Премьер-Министрі.
Сонымен қатар, Н.Пашинян Қазақстан мен Армения арасындағы ынтымақтастықты халықаралық ұйымдар аясында нығайтудың маңызды екенін атап өтті.



///Қазақстан Президенті Қасым-Жомарт Тоқаевқа Нидерланд Корольдігінің елшісі Андрей Карстенс, Мажарстан елшісі Антал Хейзер, Грекия Республикасының елшісі Адам Георгиос Адамидис, Египет Араб Республикасының елшісі Манал Ехия Әл Шиннауи, Катар Мемлекетінің елшісі Абдулазиз бен Сұлтан Джасем Маджид Әл-Румейхи сенім грамоталарын тапсырды.
Мемлекет басшысы елшілерді Қазақстандағы дипломатиялық қызметтерінің ресми түрде басталуымен құттықтап, игі миссияларына табыс тіледі.
Салтанатты шара барысында Президент шетелдік дипломаттармен шағын сұхбат құрды.
Қасым-Жомарт Тоқаев Нидерланд елшісіне аталған мемлекет Қазақстанның Еуропадағы негізгі серіктестерінің бірі екенін айтты.
– Біздің еліміздің «Шелл» және тағы да басқа ірі мұнай компанияларымен қарым-қатынасы өте жақсы. Мұндай ынтымақтастық алдағы уақытта да жалғаса береді деп ойлаймын. Біз Нидерландының Қазақстанмен тығыз ықпалдастық орнатуға ұмтылысын жоғары бағалаймыз. Сіздің еліңіздің инвестициялық әлеуеті орасан зор, – деді Мемлекет басшысы.
Қасым-Жомарт Тоқаев Антал Хейзермен кездесу барысында Қазақстанның Мажарстанды Орталық Еуропадағы және Еуропалық одақ аясындағы негізгі әрі маңызды серіктесі ретінде қарастыратынын атап өтті. Президент Мажарстан Үкіметінің Будапештте Түркі Кеңесінің офисін ашу жөніндегі шешімін құптап, оған тарихи әділеттіліктің орнауы деп баға берді.
– Екі ел арасында гуманитарлық байланыстар нығайып келеді. Ал экономика саласы бойынша даму қарқыны өте жоғары. Біздің үкіметтеріміз бірге жұмыс атқаруға ерекше құлшыныс білдіріп отыр, – деді Қазақстан Президенті.
Қасым-Жомарт Тоқаев Адам Георгиос Адамидиспен әңгімелесу кезінде Қазақстанның Грекиямен арадағы ынтымақтастықты дамытуға зор мән беретінін айтты.
– Біз Грекиямен осыған дейін қалыптасқан ынтымақтастықты одан әрі өркендетуге зор қызығушылық танытамыз. Сіз елші ретінде екі ел арасындағы байланысты әрі қарай дамытуға елеулі үлес қосасыз деп ойлаймын, – деді Президент.
Египет дипломатиялық миссиясының жетекшісін қабылдау сәтінде Мемлекет басшысы Президент Абдель Фаттах ас-Сисидің 2016 жылғы Қазақстанға жасаған сапары табысты болғанын атап өтіп, оған ізгі тілегін жолдады.
– Елдеріміз екіжақты қатынастарды дамыту бағытында оң нәтижелерге қол жеткізді. Халықаралық күн тәртібіндегі көптеген мәселе бойынша мемлекеттеріміздің ұстанымы ортақ, – деді Қасым-Жомарт Тоқаев.
Мемлекет басшысы Катар елшісіне 2019 жылдың маусым айында Душанбеде өткен Азиядағы өзара ықпалдастық және сенім шаралары жөніндегі кеңес саммиті аясында Әмір Тамим бен Хамад Әл-Танимен табысты кездесу өткізгенін айтты. Сондай-ақ аталған елмен ынтымақтастықтың нығая беретініне сенім білдірді.
– Біз Qatar Airways компаниясының Нұр-Сұлтан мен Доха арасында әуе қатынастарын іске қосу жөніндегі шешімін құптаймыз. Мемлекет басшысы ретінде өзім және Қазақстан Үкіметі Катармен байланыстарды нығайту үшін барлық қажетті шараларды қабылдаймыз, – деді Қасым-Жомарт Тоқаев.
 





///Мемлекет басшысына өңірдің әлеуметтік-экономикалық дамуы және Қазақстан халқына арналған қазіргі Жолдауда, сондай-ақ «Нұр Отан» партиясының XVIII съезінде айтылған Елбасы тапсырмаларының орындалу нәтижелері туралы есеп берілді.
Қазақстан Президенті мемлекеттік бағдарламаларды уақтылы және тиімді жүзеге асырудың, сондай-ақ халыққа әлеуметтік тұрғыдан қолдау көрсету жөніндегі шараларды атқарудың маңыздылығын айтты.
Кездесу қорытындысы бойынша Қасым-Жомарт Тоқаев бірқатар нақты тапсырма берді.
/// 
Сапар аясында Өскемен және Семей қалаларында бірқатар нысандарға бару жоспарланып отыр. 
///
	 

	Өз сөзінде Қазақстан Президенті ашылып жатқан «мүмкіндіктер көздерін» ұтымдылықпен пайдалана білу үшін Парламент пен Үкіметтің жүйелі жұмысының маңыздылығын атап өтті.

	– Қазақстанның дамыған 30 елдің қатарына қосылуына байланысты басты міндеттің бірі – әкімшілік реформасын жалғастырып, кәсіби және жинақы мемлекеттік аппараты бар тиімді мемлекеттік басқару жүйесін құру. Өздеріңіз білесіздер, Үкіметтің жаңа құрылымы туралы шешім жүзеге асырылды. Мемлекеттік басқару деңгейлері арасында өкілеттіктердің аражігін ажырату жөніндегі шаралар туралы Жарлыққа қол қойылып, іске асырылуда. Бұл мемлекеттік аппараттың жұмысындағы көпсатылылық пен бір-бірін қайталауды азайтуға мүмкіндік береді, – деді Мемлекет басшысы.

	Сондай-ақ, Нұрсұлтан Назарбаев Қазақстанның дамыған 30 елдің қатарына қосылуына байланысты міндеттерді іске асыру аясында озық әлемдік тәжірибені ескере отырып, құрылымдық реформалар бойынша жұмысты жалғастыру қажеттігін айтты.

	– Негізгі мақсат – бизнес жүргізуге барынша қолайлы жағдайлар жасау,  инвестиция ағынын ынталандыру, кәсіпкерлікті қорғау, сондай-ақ мемлекеттік қызмет көрсету сапасын арттыру, – деді Қазақстан Президенті.

	Осыған байланысты Мемлекет басшысы заң шығару жұмысына негіз болуы тиіс құрылымдық реформалар бағытына қатысты өзінің көзқарасын ортаға салды. Олардың қатарында жаңа кезеңдегі Кәсіпкерлік және Азаматтық іс жүргізу кодекстерін қабылдау үдерістерін аяқтау, арбитражды толыққанды дамыту, «Электрондық үкімет» негізінде 2017 жылға дейін қолданыстағы барлық мемлекеттік жүйелер мен мәліметтер базаларының интеграциясын іске асыру істері бар.

	Бұдан бөлек, рұқсаттамалар санын 2015 жылдың ішінде 50%-ға дейін азайту, кедендік процедураларды барынша оңайлату үшін инвесторларға «бір терезе» қағидатын қолдану аясын кеңейту көзделуде. Сонымен қатар, заңнамаға ревизия жүргізу және құжаттардың нотариалдық ресімделуі туралы талаптар аясын барынша ықшамдап, халыққа жұмысқа тұру, шетелге шығу және жүргізуші куәлігін алу үшін талап етілетін анықтаманы беруді «бір терезе» қағидаты бойынша жүзеге асыруды қамтамасыз ету тапсырылды.

	Қазақстан Президенті төртінші сессия кезінде қарастырылу қажет басымдыққа ие заң жобаларын атады. Олардың қатарында жер қойнауын пайдалану мәселелері, АШК-де өнімділікті арттыру үшін салық заңнамасына өзгерістер жиынтығын енгізу, автономды білім беру мекемелерін академиялық басқару жүйесін жетілдіру, халықтың көші-қоны  жөніндегі заң жобалары бар.

	Сонымен қатар, Мемлекет басшысы депутаттарға олардың депутаттық каникулдарының уақытын мүмкіндігінше қысқарту мүмкіндігін қарастыруды өтінді.

	– Мұндай шешім депутаттық корпусқа халықтың игілігі үшін барлық мемлекеттік органдармен үйлесімді және бір ырғақта жұмыс істеуге септігін тигізген болар еді, – деді Нұрсұлтан Назарбаев.

	Қазақстан Президенті Үкімет экономиканы дамытудың оптимистік және пессимистік сценарийлерін ескере отырып, бірқатар шаралар әзірлегеніне назар аударды.

	– Бізде қазірдің өзінде елдің экономикалық қауіпсіздігін қамтамасыз ету бағытындағы іс-әрекеттердің нақты жоспары бар. Дамудың барлық ықтимал нұсқаларында да Үкіметке мемлекеттің әлеуметтік міндеттемелерін қаржыландыруды шектемеу тапсырылды. Бұл өте маңызды. Бізде халықтың әл-ауқатының тұрақтылығын қамтамасыз ету үшін қажетті барлық ресурстар бар, – деді Мемлекет басшысы.

	Сондай-ақ, төртінші сессияның ашылуы кезінде Нұрсұлтан Назарбаев бірқатар жаңа депутаттардың Қазақстан халқы алдында берген антын қабылдады.

	Мемлекет басшысының сөйлеген сөзінің толық мәтінін мына жерден оқыңыз.

	 





/// 
Кездесу барысында Н.Әбіқаев Қазақстан Президентіне ұлттық қауіпсіздік жүйесін одан әрі жетілдіру және  терроризм мен экстремизмге қарсы іс-қимыл бағытында атқарылып жатқан жұмыстар туралы баяндады.
Кездесу қорытындысы бойынша Мемлекет басшысы бірқатар нақты тапсырма берді. 

/// 
Кездесу барысында Қазақстанның қарусыздану және ядролық қаруды таратпау  саласындағы қызметінің негізгі бағыттары талқыланды.
Сонымен қатар, Мемлекет басшысының Семей ядролық полигонын жабу туралы Жарлыққа қол қоюының 25 жылдығы аясында өтетін іс-шараларға дайындық мәселелері қарастырылды.
Нұрсұлтан Назарбаев геосаяси ахуалдың күрделілігін ескере отырып, бейбітшілік пен қауіпсіздік қағидаттарын халықаралық ауқымда әрі қарай ілгерілетудің маңыздылығын айтты.
О.Сүлейменов өз кезегінде жаһандық антиядролық қозғалысқа мемлекеттердің ғана емес, қоғамдық ұйымдардың күш-жігері мен азаматтық бастамаларды жұмылдыру қажеттігіне назар аударды. 


///Мемлекет басшысына «Polymetal» кәсіпорнының Қазақстан мен Ресей нарығында жүзеге асырылып жатқан ірі жобалары туралы мәлімет берілді.
Қазақстан Президенті «Polymetal» кәсіпорнының «Астана» халықаралық қаржы орталығының биржасына енуімен құттықтап, компанияның біздің елдегі жұмысына тоқталды.
– «Polymetal» «Астана» халықаралық қаржы орталығының биржасында орналасқан алғашқы шетелдік компания атануымен құттықтаймын және ризашылығымды білдіремін. Сіздер Шығыс Қазақстан облысындағы Бақыршық кен орнында «Қызыл» жобасын табысты аяқтадыңыздар. Қостанай облысындағы алтын кен орнында да жобалар жүзеге асыр ып жатырсыздар, – деді Қасым-Жомарт Тоқаев.
Игорь Финогенов «Астана» ХҚО шетелдік компаниялардың Қазақстанда жұмыс істеуіне үлкен инвестициялық мүмкіндіктер жасап отырғанын атап өтті.  
– «Астана» халықаралық қаржы орталығының биржасына енуімізді үлкен жетістік деп санаймыз. Өйткені, бұл Қазақстанда қаржылық жобаларды жүзеге асыруға бағытталған алғашқы қадамымыз. Біз  геологиялық барлау жұмыстарына инвестиция салуға мүдделіміз, ал биржа бұл үшін жақсы мүмкіндік, – деді Игорь Финогенов.
Кездесу соңында тараптар ынтымақтастықтың алдағы уақытта да арта беретініне сенім білдірді. 


/// 
Мемлекет басшысының Алматы облысына жұмыс сапары аясында өткен іс-шараға Қарасай ауданының 5 мыңнан аса тұрғыны қатысты.
Жиналғандарға сөз арнаған Нұрсұлтан Назарбаев бүгінде ел азаматтары үшін бүкіл әлемге есік ашық екенін, бірақ Қазақстан баршаның қайта оралуға тырысатын орны болып қала беретінін атап өтті.
– Қазақстандықтардың еңбегінің арқасында біздің республикамыз тарихи тұрғыдан қысқа мерзім ішінде ғаламат табыстарға жетті, Тәуелсіздігін нығайтып, танымал әрі беделді елге айналды. Бүгінде біздің ынтымағымыздан өзге мемлекеттер үлгі алып жатыр. Мен үшін бүкіл Қазақстан алтын бесік саналады, баршамызға да солай болуға тиіс. Адам өзінің балалық шағы өткен жерді ешқашан ұмытпайды, Үшқоңыр – мен үшін осындай жер. Жетісудың саф ауасы мен салқын самалын басқа жерден табу қиын. Ғажайып табиғат, сүйікті тауларымыз жылдар өтсе де, бұрынғыдай керемет, – деді Мемлекет басшысы. 
Қазақстан Президенті ғылым мен өнердегі және басқа салалардағы көптеген көрнекті тұлғалардың ауылдан шыққанына назар аударды.
– Ауыл – халық руханиятының діңгегі, мәдениетінің мәйегі, елдігінің бастауы, дәстүрінің қайнар көзі.  Қарасай жері ежелден көпэтникалық мәдениетімен белгілі, мұнда түрлі халықтар мен этностардың өкілдері өмір сүріп келеді. Олар бізге әкелеріміз арқылы берілген бірліктің, татулық пен келісімнің рухын сақтады, – деді Нұрсұлтан Назарбаев.
Елбасы  мемлекеттің өңірлерді дамыту жөніндегі жүйелі саясатының нәтижесін бүкіл елден көруге болатынын айтты.
– Мен бұл өлкенің қалай гүлденіп келе жатқанын ұдайы назарымда ұстаймын және шын қуанамын. Былтыр Алматы облысында 20 мың жұмыс орны ашылды. Индустрияландыру бағдарламасы бойынша өңірде құны 283 миллиард теңге болатын 48 жоба жүзеге асырылды. Соңғы екі жылда жолдарды қалпына келтіруге бір миллиард теңгеден бөлінді. «Орталық – Оңтүстік» және «Батыс Еуропа – Батыс Қытай» магистралдерінің осы өңірдегі учаскелерінің құрылысына 50 мыңнан астам адам қатысатын болады. Былтыр облыста 27 денсаулық сақтау нысаны салынды, – деді Қазақстан Президенті.
Нұрсұлтан Назарбаев Алматы облысының әлеуметтік ахуалы жақсарғанын атап өтті.
– Былтыр өңірде 720 мың шаршы метр баспана салынды. Соның жартысына жуығы – Қарасай ауданында. Қаскелең қаласындағы «Асыл арман» тұрғын үй кешенінде ғана үш мыңға жуық отбасы қоныс тойын тойлады, – деді Қазақстан Президенті.
Нұрсұлтан Назарбаев бір кездері арасы шалғай болған Алматы мен Қаскелең бүгінде қосылып кеткеніне назар аударды.
– Алматы сияқты аса ірі қаланың жақын орналасуы ауданның дамуына оң ықпал етеді. Қарасай ауданында бүкіл облыс өнімдерінің үштен бірі өндіріледі, мұнда 20 шақты ірі кәсіпорын жұмыс істейді. Өткен жылы ауданда дәрігерлік амбулатория, 4 мектеп және бір балабақша пайдалануға берілді, – деді Мемлекет басшысы.
Қазақстан Президенті жастарға жағдай жасау мәселесін де атап өтті.
– «Дипломмен –  ауылға!» жобасы бойынша Алматы облысына ғана 4 мың маман барды. Бүкіл Қазақстан бойынша жастар «Еңбекпен қамту – 2020» бағдарламасына сәйкес жұмысқа орналастырылуда, – деді Нұрсұлтан Назарбаев.
Мемлекет басшысы ауылға деген қамқорлық өткеннің табысына сүйенетін елдің болашағына деген қамқорлықты білдіретінін айтты.
–  Биыл мемлекеттік деңгейде атап өтілетін тарихи даталармен бірге Сүйінбай ақынның да 200 жылдығы таяп келеді. Келер жылы Жамбылдың 170 жылдығы болады. Бұлар – осы өлкеде туған ірі тұлғалар. Өскелең ұрпаққа олардың өмірін үлгі ету үшін мерейтойларын атап өткен жөн, –деді Қазақстан Президенті.
Нұрсұлтан Назарбаев жасампаз еңбекті қолдауға, азаматтардың бақуаттылығын қамтамасыз етуге  күш-жігер жұмсалып отырғанына назар аударды.
–  Еңбек Адамы арнайы ордені тағайындалды. Біз бәріміз өз еңбегімізді және осы жылдары Қазақстанымызды соншалықты биікке көтере алғанымызды мақтан ете аламыз. Енді жаңа асуларды алуға тиіспіз. Сондықтан мен «Нұрлы жол» бағдарламасы мен халықтық бес реформаны ұсындым. Осы бағдарламалар арқасында біз үздік жетістіктерге жетеміз, ал әлемнің ең дамыған 30  мемлекеті қатарына қосылу ниетіміз лайықты мақсатқа айналады, – деді Қазақстан Президенті.
Соңында Мемлекет басшысы баршаға денсаулық, табыс пен бақ-береке тіледі.
Форум барысында Алматы облысы жұртшылығының өкілдері сөз сөйлеп, ауылды дамыту мәселесіне көңіл бөліп отырғаны үшін Мемлекет басшысына алғыс айтты.
Іс-шара концерттік бағдарламаға ұласты.




///
	 

	Ақордада құқық қорғау органдарының басшы құрамымен кеңесті ашқан Қазақстан Президенті ұшақ апатынан қаза болғандардың барлығының отбасына, туған-туыстарына тағы да көңіл айтты.

	- Менің тапсырмаммен қайғының себептерін анықтайтын, ұшу қауіпсіздігін күшейту жөніндегі шараларды белгілейтін арнайы үкіметтік комиссия құрылды. Үкіметке қаза болған жолаушылар мен экипаж мүшелерінің отбасыларына барынша көмектесу жөнінде тапсырма берілді. Мен 31 қаңтарды Жалпыұлттық аза тұту күні деп жариялау туралы шешім қабылдадым, - деді Мемлекет басшысы.

	Отырысқа қатысушылар қаза болғандарды бір минут үнсіз еске алды.     
///
	 

	Бүгін Мемлекет басшысы, «Нұр Отан» партиясының Төрағасы Нұрсұлтан Назарбаев Республикалық қоғамдық қабылдаудың Астанадағы жаңа ғимаратында болды.

	Ғимаратты аралау барысында Партия Төрағасының бірінші орынбасары Бауыржан Байбек Қоғамдық қабылдаулардың жаңа жұмыс форматы туралы хабардар етті.

	«Нұр Отанның» Қоғамдық қабылдауына Қазақстандағы Халыққа қызмет көрсету орталықтары жұмысының үлгісі бойынша халықпен жұмыс жасаудың сервистік бағдардағы тәсілдері және Оңтүстік Корея, Сингапур, Дания сияқты елдердегі озық тәжірибелер енгізілуде.

	Жаңа формат өңірлердегі ахуал туралы баламалы, мемлекеттік органдарға тәуелсіз ақпараттар алуға мүмкіндік береді.

	Нұрсұлтан Назарбаев тұрғындармен «он-лайн» режімінде байланыс жасауға мүмкіндік беретін «Электронды партия» жобасымен танысты. Партияның ресми сайтына өтініш жолдап, заңгерлік кеңес алуға болады. Өтініштің орындалу барысын nurotan.kz сайтынан да, арнайы берілетін QR-коды арқылы да қадағалап отыруға болады. Сондай-ақ партияның еліміз бойынша ортақ тегін (2) 597-850 байланыс нөмірі бар call-орталығы құрылған.

	Сондай-ақ, «Нұр Отан» партиясы Төрағасы Республикалық қоғамдық қабылдауға өтінішпен келген азаматтарды қабылдады. Мысалы, Маңғыстау облысындағы жоғары оқу орнының түлегі Азамат Шадиров «Жас Отанмен» бірлесіп ЭКСПО-2017 көрмесіне волонтерлер даярлайтын өңірлік штабтар құру жөнінде бастама көтерді. Астана қаласындағы мамандандырылған Балалар үйі директоры Гүлнар Құлышева ДЦП диагнозы бар балаларға арналған оңалту орталықтарына қолдау көрсетуді өтінді, ондай орталықтарды ұйымдастыру қазірдің өзінде Қазақстанның алты өңірінде іске асырылуда. Ақмола облысының Көкшетау қаласынан келген кәсіпкер Сергей Миленко «Бизнестің жол картасы – 2020» аясында құрамажем зауытын іске қосу үшін электр желісі құрылысына және автомобиль жолдарын салуды жеделдетуге көмек көрсетілсе деген өтінішін білдірді. Алматы облысы, Қаракемер ауылындағы Ақсақалдар кеңесінің төрағасы К.Манекеев жергілікті өзін-өзі басқарудың тиімді тәжірибесін таратуға көмектесуді өтінді.

	«Нұр Отанның» өңірлік бөлімшелері жетекшілері бейнебайланыс жүйесі бойынша партия Төрағасына XV съезде берілген тапсырмалардың орындалуы жөнінде баяндады.

	Мемлекет басшысы бұдан тұп-тура 22 жыл бұрын, Тәуелсіздік таңы атқан сәтте алғаш рет жалпыұлттық Президент сайлауы өткенін, сондықтан өткен жылы еліміздің Парламенті 1 желтоқсанды Қазақстандағы мемлекеттік мереке ретінде бекіткенін атап өтті.

	– Бүгінде біз қажырлы еңбек еткен жылдар ішінде елеулі нәтижелерге бірге жеттік деп айтуымызға болады. Міне, жыл аяқталып келеді, жалпы алғанда, көрсеткіштер жаман емес. Сіздерді құттықтаймын және жұмыста табыс тілеймін, – деді Президент.  

	Іс-шара аяқталғаннан кейін «Нұр Отан» партиясы Саяси Кеңесі Бюросының мүшесі, ҚР Парламенті Сенатының Төрағасы Қасым-Жомарт Тоқаев Нұрсұлтан Назарбаевқа жаңа үлгідегі бірінші партиялық билетті тапсырды.

	 



///Қасым-Жомарт Тоқаев қонақжайлық көрсеткені үшін Чжецзян провинциясының басшысына ризашылық білдіріп, Қытай Халық Республикасының қарқынды дамып келе жатқанын айтты.
Қазақстан Президенті екі ел арасындағы қатынастар стратегиялық серіктестіктің жаңа деңгейіне көтерілгенін атап өтіп, осы мемлекеттік сапар барысында қол жеткізілген уағдаластықтар өзара әріптестікке тың серпін беретінін айтты.  
– Мәңгілік стратегиялық серіктестігіміз, шын мәнінде, өзара ынтымақтастықтың көптеген салаларын қамтиды. Тұңғыш Президентіміз Нұрсұлтан Назарбаев пен Қытай басшылары негізін қалаған істі жалғастырамыз. Біз экономика, саясат және өңірлік қауіпсіздік, сондай-ақ мәдени-гуманитарлық салаларда ынтымақтастық орнатамыз, – деді Қасым-Жомарт Тоқаев.
Мемлекет басшысы Қытайдың цифрлық экономиканы дамыту  саласында орасан зор жетістікке жеткеніне тоқталып,  осы саладағы мәселелерді талқылау үшін Чжецзян провинциясына арнайы ат басын бұрғанын айтты.
– Ханчжоу – Қытай мәдениетінің бесігі. Бұл қала әлемдегі жоғары технологиялар орталығы болып табылады. Мұнда осы сала бойынша ірі компаниялар жұмыс істейді. Сонымен қатар бұл қалада кезінде Қытай Төрағасы Си Цзиньпинь жұмыс істеп, өзінің ең табысты идеяларын жүзеге асырған. Қала көрікті және табысты әрі қарқынды дамуда, – деді Мемлекет басшысы.  
Чэ Цзюнь Қасым-Жомарт Тоқаевқа экономиканың түрлі салалары бойынша Қазақстанмен тығыз ынтымақтастық және мәдени ықпалдастық орнатуға дайын екенін айтты.  



///
	 

	Өз сөзінде Нұрсұлтан Назарбаев Өзбекстан Қазақстан үшін өңірдегі маңызды стратегиялық серіктес болып саналатынын атап өтті.

	– Астана мен Ташкент арасындағы ықпалдастықтың тиімділігі көбінесе орнықты экономикалық дамуға және бүкіл өңірдегі қауіпсіздікке байланысты, – деді Мемлекет басшысы.

	Қазақстан Президенті Өзбекстан Президентінің былтырғы сапары аясында жүргізілген келіссөздер екіжақты байланыстардың одан әрі дамуына серпін бергенін мәлім етті. 

	– Тек соңғы уақытта ғана үкіметаралық комиссияның 2 отырысы өтті, парламентаралық диалог дамуда, Іскерлік кеңес құрылды. Осы бірлескен іс-қимылдың барлығы Қазақстан – Өзбекстан ықпалдастығын тереңдетуге және оның аясын кеңейтуге ықпал етті. Сонымен бірге, біздің қарым-қатынастарымызды сапалы жаңа деңгейге шығаратын кез келді. Осы бағытта екі ел арасындағы Стратегиялық серіктестік туралы шартқа қол қойылады. Қазақстан үшін Өзбекстан өңірдегі маңызды серіктеске айналып отыр, бұған тауар айналымының 30 пайызға өсуі дәлел. Мұнымен де шектелмейді, біздің елдеріміз өзара тиімді саудадағы өздерінің экономикалық әлеуетін тағы толық көлемде пайдаланады деп есептеймін, – деді Мемлекет басшысы.

	Нұрсұлтан Назарбаев өзара саудада тауар алмасу аясын кеңейту экономикалық өзара қарым-қатынастардың артуына да мүмкіндік туғызатынын атап өтті. Инвестициялық белсенділікті арттыру қажеттігіне тоқталды.

	– Бүгінде біздің елімізде 118 қазақ-өзбек бірлескен кәсіпорны жұмыс істейді. Өзбекстанда жұмыс істейтін Қазақстан компанияларының саны 187-ге жетті. Біз екі ел нарығына капитал ену мүмкіндігін кеңейту түсу үшін инвестициялар жөнінде арнайы комитет құрамыз, – деді Қазақстан Президенті.

	Бұған қоса, Мемлекет басшысы біздің елдеріміздің Еуропа мен Азия арасында транзиттік көпір ретіндегі географиялық жағдайын тиімді пайдалануға мүмкіндік беретін көлік саласындағы стратегиялық жобаларды іске асыруға назар аударды. 

	– Өзбекстан өз транзиттік әлеуетін дамыту жөнінде белсенді шаралар қабылдайды, бұл Қазақстан үшін өте маңызды. Елдеріміздің бұл бағыттағы күш-жігерін біріктіру қажет деп санаймын. Екі ел үкіметтеріне осы саладағы ынтымақтастықты дамыту перспективаларын әзірлеу міндетін тапсыруды ұсынамын. Атап айтқанда, шекараларымыз маңында орналасқан облыстар арасында автобус қатынасын ұйымдастыру мәселесін қарау керек. Алматы-Ташкент бағыты бойынша жаңа жолаушылар пойызын іске қосудың келешегі зор, сондай-ақ, елдеріміз арасындағы әуе қатынасын дамытқан жөн, – деді Мемлекет басшысы.

	Нұрсұлтан Назарбаев елдеріміздің Арал теңізін құтқару ісіне белсене атсалысатынын атап өтіп, Өзбекстанның Аралды құтқару жөніндегі халықаралық қорына төрағалығы қор қызметін жаңа идеялармен толықтыратынына және Арал теңізі бассейні елдеріне көмек көрсету жөніндегі бағдарламаның үшінші кезеңін іске асыруға мүмкіндік жасайтынына үміт артатынын айтты. 

	Қазақстан Президенті Орталық Азиядағы су-энергетика саласында алаңдатарлық жағдай қалыптасып келе жатқанын атап өтті.

	– Елдеріміздің өңірдегі су-энергетика ресурстарын ұтымды пайдалану жөніндегі ұстанымы сәйкес келеді. Бұл трансшекаралық өзендердегі жаңа гидроғимараттар құрылысына да қатысты. Тәжікстандағы достарымыз даусымызды естіп, біздің мүдделерімізді ескереді деп үміттенемін. Су ресурстарын, әсіресе ауыл шаруашылығына қажетті су ресурстарын тиімді және ұтымды пайдалану үшін бірлесіп күш-жігер жұмсау қажет, – деді Мемлекет басшысы.

	Осы орайда Нұрсұлтан Назарбаев сараптамалық деңгейде су-энергетика саласындағы дауларды реттеу жолдарын талқылау үшін Астана мен Ташкентте көпжақты форматта кездесулер өткізуді ұсынды.

	Мемлекет басшысы қазақ-өзбек шекарасының заңи ресімделуінің аяқталуын үш мемлекеттің – Қазақстан, Өзбекстан және Түрікменстан мемлекеттік шекарасы түйіскен тұстың ауданы туралы келісімшартқа қол қойылуы білдірген болар еді деген де ойын білдірді. Бұл мәселе бойынша тапсырма сыртқы істер министрліктеріне былтырғы қыркүйекте беріліп, Қазақстан Президенті аталған құжатқа қол қоюды тездетуді ұсынған.

	Нұрсұлтан Назарбаев өзара ықпалдастықтың тағы да бірқатар маңызды бағыттарын атап көрсетті. Оның ішінде парламентаралық байланыстарды, әскери ынтымақтастықты, төтенше жағдайлардың алдын алу және салдарын жою қызметтері арасындағы байланыстарды дамыту бағыттары бар.

	Қазақстан Президеті И.Каримовке Астананың халықаралық ЭКСПО-2017 мамандандырылған көрмесін өткізу құқығына кандидатурасын қолдағаны үшін алғысын білдірді.

	– Өзбек достарымызға өз экспозициясының құрылысына қатысып, елдеріңіздің экономикалық мүмкіндіктерін көрсетуді ұсынамын. ЭКСПО-ға қатысу елдеріміздің одан әрі экономикалық дамуына, ынтымақтастығымыздың нығаюына қызмет ететін болады. БҰҰ Қауіпсіздік кеңесінің тұрақты емес мүшелерінің алдағы 2017-2018 жылдардағы сайлауында, сондай-ақ  ЮНЕСКО-ның Бүкіләлемдік мұра комитетіне сайлауда біз еліміздің кандидатурасына бауырлас Өзбекстанның қолдау көрсететініне сенім артамыз. Қазақстан өз тарапынан сіздің елдің бастамаларын қолдайтын болады, – деді Мемлекет басшысы.

	Нұрсұлтан Назарбаев Қазақстан мен Өзбекстанда тұратын этникалық қоғамдастықтардың болуы мемлекетаралық байланыстарды нығайтудың маңызды факторы болып саналатынын атап өтті.

	– Біздің азаматтарымыз, әсіресе жас буын халықтарымыздың тарихи бай мәдени мұрасы, бабаларымыздың достығы туралы көбірек білулері тиіс. Бүгін қол қойылатын Мәдениет министрліктері арасындағы ынтымақтастық бағдарламасы қазақ және өзбек қоғамдастықтарының рухани сұранысын өтеуге қызмет етеді деп үміттенемін, - деді Қазақстан Президенті.

	Мемлекет басшысы И.Каримовпен әңгімелесу барысында Ауғаныстандағы ахуал талқыланғанын атап өтіп, екі елдің бұл мәселеге қатысты ұстанымы сәйкес келетінін айтты.

	Сөзінің соңында Мемлекет басшысы әңгімелесу кезіндегі сенім, өзара түсіністік және ашықтық үшін, сондай-ақ, туыстық және тату көршілестік байланыстарды, Қазақстан мен Өзбекстан халықтарының игілігі жолындағы  ынтымақтастықты нығайтуға деген ұдайы ынталылық үшін И.Каримовке тағы да алғысын айтты.

	Өз кезегінде Өзбекстан Президенті келіссөздер мен қол жеткен нәтижелердің маңыздылығына тоқталды.

	– Біз Өзбекстанда халықтарымыздың тарихи тұрғыда қалыптасқан, өмірдің өз сынынан өткен бауырластық қарым-қатынасын қастерлейміз, – деп атап өтті И.Каримов.

	Өзбекстан басшысы Қазақстан Президентімен жүргізілген келіссөздердің өзара түсіністік пен сындарлылық ауанында өткенін, ал қол қойылған Стратегиялық серіктестік туралы келісім екі елдің байырғы мүдделеріне сай келетін әбден ойластырылған қадам болып саналатынын айтты.

	– Бүгін қол қойылған маңызды келісімдер Қазақстан-Өзбекстан қарым-қатынастарын нақтылы мазмұнмен толықтыра түседі деп сенемін, – деді Өзбекстан Президенті.

	 
///Қазақстан Президентіне ОПЕК пен Мұнай өндірісін шектеу туралы келісімге қол қойған ұйымға кірмейтін мұнай өндіруші елдері өкілдерінің кездесуінің қорытындылары жөнінде мәлімет берілді.
Мемлекет басшысына Қазақстанның Мұнай өндіруші елдердің ынтымақтастық хартиясына алдын ала қол қойғаны және мұнай өндіруші елдердегі жағдай, Теңіз кең орнындағы қазіргі ахуал, шетелдік компаниялармен жұмыс жөнінде баяндалды. 


///Қазақстан Президенті облыстық клиникалық ауруханаға барып, Арыс қаласындағы жарылыстан зардап шеккендердің көңілін сұрады.
Қасым-Жомарт Тоқаевқа жарақат алғандардың жағдайы туралы баяндалды.
Мемлекет басшысы төтенше жағдай аймағында медициналық көмек көрсету жұмыстарын ұйымдастыру үшін қосымша шаралар қабылдауды тапсырды. Қазақстан Президенті зардап шеккендердің тезірек сауығып, отбасыларымен аман-есен қауышуына тілектестік білдірді. 

///Мемлекет басшысы Түрікменстан Президентімен жүздесіп, бүгінгі отырыстың маңыздылығын атап өтті.
Нұрсұлтан Назарбаев жоғары деңгейдегі тұрақты кездесулер екі тараптың да стратегиялық серіктестікті одан әрі нығайтуға мүдделі екендігінің айқын көрінісі саналатынын айтты.
– Мемлекеттеріміз арқылы өтетін Әмудария мен Сырдария өзендері бассейндерінің мәселелерін талқылаймыз. Бұл екі өзен біздің балаларымыз бен немерелерімізге өмір сыйлайды. Осы проблемаларды бірлесе талқылаудың маңызы зор, – деді Нұрсұлтан Назарбаев.
Мемлекет басшысы саммиттің Түрікменстанда дер кезінде өткізіліп отырғанына тоқталып, Халықаралық Аралды құтқару қорының бұған дейінгі саммиті 2009 жылы өткенін атап өтті.
– Мен бауырлас Түрікменстанның даму барысын жіті қадағалап отырамын. Түрікмен халқына барлық жақсылықты тілеймін, – деп түйіндеді Қазақстан Президенті.
Гурбангулы Бердімұхамедов Нұрсұлтан Назарбаевқа ілтипат білдіріп, Халықаралық Аралды құтқару қорының құрылтайшы мемлекеттері басшыларының отырысына шақыруды қабыл алғаны үшін алғыс айтты.
– Құрметті Нұрсұлтан Әбішұлы, бауырлас елдерімізді біріктіретін Каспий теңізінің жағасына – Түрікменстанға қош келдіңіз! – деді Түрікменстан Президенті.
Түрікменстан басшысы Қазақстан Президентін Бесінші Каспий саммитінің табысты өтуімен және тарихи құжат – Каспий теңізіне қатысты конвенцияға қол қойылуымен құттықтады.
Екі ел көшбасшылары Жол картасын іске асыру, көлік-транзит саласындағы ынтымақтастықты дамыту, сондай-ақ өңірлік қауіпсіздік мәселелерін қарастырды.
Соңында Гурбангулы Бердімұхамедов Нұрсұлтан Назарбаевты және барша Қазақстан халқын Құрбан айт мерекесімен құттықтады.




/// 
Саммитке қатысушылар биылғы 13 сәуірде қабылданған Қазақстан Президенті Н.Назарбаев пен Түркия Президенті Р.Ердоғанның Ислам әлеміндегі татуластық үдерісі жөніндегі бірлескен декларациясын құптады. Осыған байланысты қақтығыстар мен дауларды реттеу мәселелері бойынша ізгі ниет пен ерік-жігер таныту және сындарлы қадам жасау арқылы мұсылман әлеміндегі қарым-қатынастың жаңа парадигмасы ретінде Ислам әлеміндегі татуластық үдерісін іске асыруды бастауға шешім қабылданды. Бұл ретте бір-бірінің ішкі ісіне араласпау қағидатын сақтай отырып, ИЫҰ-ға мүше мемлекеттердің достық қатынастарын жалғастыру және Ислам үмбетінің бірлігін нығайту көзделген.  
Бас хатшы ұйымға мүше мемлекеттермен консультациялар өткізіп, қажет болған жағдайда жұмыс тобын құру арқылы Ислам әлеміндегі татуластық үдерісі бойынша жалпыға ортақ іс-қимыл жоспарын ИЫҰ Сыртқы істер министрлері кеңесінің келесі сессиясында ұсынады.
Сондай-ақ саммит ұйымның мамандандырылған жаңа органы ретінде Астанада Азық-түлік қауіпсіздігі жөніндегі ислам ұйымын құру бастамасын құптайды және аталған ұйым ИЫҰ-ға мүше мемлекеттердің осы маңызды саладағы ынтымақтастығын нығайту ісінде белсенді рөл атқарады деп сенеді. Осы бастаманың стратегиялық маңызын ескере отырып, Саммитің қорытынды құжаты ИЫҰ-ға мүше мемлекеттерді Азық-түлік қауіпсіздігі жөніндегі ислам ұйымының толыққанды жұмыс істеуін қамтамасыз ету үшін оның Жарғысын мүмкіндігінше тезірек ратификациялауға, сондай-ақ Азық-түлік қауіпсіздігі жөніндегі ислам ұйымы Бас ассамблеясының 2016 жылғы 28 сәуірде Астанада өтетін инаугурациялық сессиясына жоғары деңгейде белсене қатысуға шақырады.   
Саммит Қазақстан Президентінің орнықты және инклюзивті экономикалық өсімге, өңірлік интеграцияға, ИЫҰ елдері арасында жақындық пен ынтымақтастық орнатуға бағытталған «Ислам инфрақұрылымдық ықпалдастығы» бастамасын жүзеге асыру туралы негіздемелік ұсынысын қолдады. Сондай-ақ Коммюнике арқылы мүше мемлекеттерге, Ислам даму банкі тобына, ИЫҰ  органдары мен институттарына ынтымақ танытып, тұрақты қолдауды қамтамасыз етіп, жоғарыда аталған бастамаларды келесі онжылдық ішінде жүзеге асыру үшін ресурстарды іс жүзінде имплементациялау мен жұмылдыруға арналған кешенді Стратегиялық бағдарлама/жол картасын әзірлеуге жөнінде үндеу тасталды.
Саммитте Қазақстан Президентінің 2017 жылы ИЫҰ-ның ғылым мен технология жөніндегі саммитін «ЭКСПО-2017» аясында өткізу туралы ұсынысы қолдау тапты, сондай-ақ ИЫҰ-ға мүше барлық мемлекеттер орнықты даму және энергия тиімділігі саласындағы мақсаттарға жету үшін ғылыми-техникалық, саяси және мәдени ынтымақтастықты нығайту мүмкіндіктерін ұсынатын, «Болашақтың энергиясы» тақырыбымен өтетін халықаралық мамандандырылған көрменің жұмысына қатысуға шақырылды.  
Саммит БҰҰ Қауіпсіздік кеңесінің жаңа мүшелерін іріктеу үдерісінде әділ әрі теңқұқылы географиялық өкілдік ету қағидаттарын қаперге ала отырып, ИЫҰ-ға мүше мемлекеттерді БҰҰ Қауіпсіздік кеңесінің 2017-2018 жылдардағы тұрақты емес мүшелігіне бірінші рет ұсынылған Қазақстанның кандидатурасын қолдауға шақырды.
Саммит ИЫҰ-ға мүше мемлекеттердің, соның ішінде Қазақстанның Сириядағы дағдарысты реттеуге және осы елдегі бейбітшілікті қалпына келтіруге қосқан ұлттық үлесін жоғары бағалады.
Қорытынды коммюнике ұйымға мүше барлық мемлекетті терроризммен күрес жөніндегі жалпыға ортақ конвенцияны жетілдіру және қабылдау жұмыстарын келісе отырып жалғастыруға үндейді, сондай-ақ Қазақстанның БҰҰ аясында Жаһандық антитеррорлық коалиция құру жөніндегі ұсынысын назарға алды.
Саммит 2016 жылы 6 мамырда Нью-Йоркте БҰҰ аясында «Діндер бейбітшілік үшін» форумын өткізуді құптады.
Саммит Қазақстанда өшпенділік пен экстремизм идеологиясына қарсы толеранттылық пен өзара құрмет мәдениетін қалыптастыруды көздейтін Әлемдік және дәстүрлі діндер лидерлері съезінің өткізілуіне жоғары баға берді. 
///Алматы қаласындағы жұмыс сапары барысында Елбасыға халықаралық әуежайдың қазіргі жағдайы жөнінде баяндалып, оны одан әрі дамыту жоспары ұсынылды.
Қазақстан Президенті әуежайды кешенді жаңғырту аясында жолаушыларға қолайлы жағдай жасап, оларға көрсетілетін қызметтер сапасын арттырудың маңыздылығына ерекше тоқталды.
Соңында Нұрсұлтан Назарбаев бірқатар нақты тапсырма берді.

///Жеделхатта Ұлыбритания Парламенті маңындағы террорлық акт салдарынан бейбіт тұрғындардың қаза болғаны туралы хабарды Қазақстан Президенті зор күйзеліспен қабылдағаны айтылған.
«Бұл қастандық әрекетті бүкіл өркениетті әлемге қарсы бағытталған террорлық акт деп санаймыз. Біріккен Корольдіктің халқы мен үкіметіне, сондай-ақ зардап шеккендердің туыстары мен жақындарына қайғыларына ортақтасып, көңіл айтамын», – делінген жеделхатта.
Сонымен қатар, жеделхатта Қазақстан терроризмнің кез келген түрін қатаң айыптайтыны, халықаралық қоғамдастықты зұлымдықпен күресу үшін күш жұмылдыруға шақыратыны жөнінде атап өтілген.
///
	 

	Мемлекет басшысы жеделхатта бұл табыс Малайзия халқының Н.Разакқа және ол басшылық жасайтын партияға көрсеткен жоғары сенімінің айғағы болып саналатынын атап өткен.

	«Достық пен өзара сенімге негізделген екіжақты қарым-қатынастардың дамуын оң бағалай келе, оның одан әрі нығая беретіндігіне кәміл сенемін»,- делінген жеделхатта.

	Нұрсұлтан Назарбаев екі ел арасындағы ынтымақтастықты тереңдетуге бағытталған ортақ іс-қимылды талқылау үшін Н.Разакпен диалогты жалғастыру ниетін білдірген.

	Соңында Қазақстан Президенті Малайзия Премьер-Министріне зор денсаулық, қызметте табыс, ал достас Малайзия халқына бейбітшілік және бақ-береке тіледі.  
/// 
Іс-шараға Тәжікстан Республикасының Президенті Э.Рахмон, Армения Республикасының Президенті С.Саргсян, Беларусь Республикасының Президенті А.Лукашенко, Қырғыз Республикасының Президенті  А.Атамбаев, Ресей Федерациясының Президенті В.Путин, ҰҚШҰ бас хатшысы Н.Бордюжа, сондай-ақ ұйымға мүше елдердің қорғаныс және сыртқы саясат ведомстволары басшылары қатысты.
Кездесу барысында өңірдегі ұжымдық қауіпсіздік жүйесін нығайту, ұйым қызметінің тиімділігін арттыру мәселелері және жедел әрекет ететін ұжымдық күштердің оқу-жаттығуын өткізу нәтижелері талқыланды.
Мемлекет басшысы өз сөзінде ұйымның күн тәртібіндегі негізгі мәселелердің бірі халықаралық терроризм мен экстремистік ұйымдардың төндіретін ықтимал қатерлері екенін атап өтті.
Мойындауымыз керек, өкінішке қарай, ҰҚШҰ-ға мүше мемлекеттердің жекелеген азаматтары осындай радикалды құрылымдарға қосылып, заңға қайшы іс-әрекеттерге қатысу үшін Таяу Шығыстағы және Ауғанстандағы соғыс ошақтарына барып жатады. Бұл жайт біздің тарапымыздан қарсы іс-қимыл жасаудың тиімді шараларын қабылдауды талап етеді, – деді Нұрсұлтан Назарбаев.
Қазақстан Президенті Тәжікстан халықаралық лаңкестікке қарсы күрестің алдыңғы шебінде екенін назарға ала отырып, барлық елдер әлемдік экономикадағы қиындықтарға қарамастан алдағы уақытта да осы одақтасымызға экономикалық көмек көрсетуге тиіс екенін атап айтты.
Қазақстан биыл бауырлас елге 2,7 миллион доллардың азық-түлігі мен құрылыс материалдарын жіберді, – деді Мемлекет басшысы.
Сонымен қатар, Нұрсұлтан Назарбаев сессияға қатысушылар назарын Ауғанстандағы жағдайға аударды.
Ауғанстанның солтүстігіндегі содырлар белсенділігі айрықша алаңдатады. Ауған аумағынан төнетін қауіп-қатерлерге қарсы тиісті әрекет ету үшін ҰҚШҰ аясындағы бірлескен күш-жігерді екіжақты негізде де, өзге халықаралық ұйымдармен арадағы жұмыстар барысында да арттыра түсу қажет. Қазақстан Кабулға жыл сайын азық-түлік, отын, дәрі-дәрмек жеткізу, сондай-ақ ауған жастарын еліміздің жоғары оқу орындарында оқыту арқылы техникалық және гуманитарлық көмек көрсетуді жалғастыруда, – деді Қазақстан Президенті.
Мемлекет басшысы біздің ел өңірдегі жағдайдың күрделі екенін ескере отырып, ҰҚШҰ жедел әрекет ететін ұжымдық күштерінің жауынгерлік қабілетін арттыруға бағытталған шараларды қолдайтынын айтты.  
Қазақстан Жедел әрекет ететін ұжымдық күштер арнаулы құрылымдарының әскери контингентінің жауынгерлік және қызметтік дайындығын артыру қажеттігін қолдайды. Оқу-жаттығуларды, соның ішінде төтенше тексерулерді де үнемі өткізіп отыру қажет деп санаймыз, – деді Нұрсұлтан Назарбаев.
Қазақстан Президенті сессия шешімдерінің жобалары арасынан әскери контингенттердің, қару-жарақтың, техниканың ҰҚШҰ-ға мүше елдер аумағы арқылы қозғалысын нақты реттейтін Әскери және өзге құрылымдарды тасымалдау саласындағы ынтымақтастық туралы келісімді айрықша атап көрсетті.
Соңында Нұрсұлтан Назарбаев шараға қатысушыларды Қазақстанның ҰҚШҰ аясындағы барлық міндеттемелерді мүлтіксіз орындайтынына, сондай-ақ одақтас елдерге қажетті гуманитарлық көмек көрсете беретініне сендірді.
 




///Қазақстан Президенті жаңа әкімнің Түркістан облысынан қалаға қосылған елді-мекендерге жол салу, газ тарту, электр жарығымен және ауыз сумен қамту бойынша жоспарымен танысты.
Кездесу соңында Қасым-Жомарт Тоқаев Ерлан Айтахановқа қала тұрғындарының өмір сүру сапасын арттыру бойынша бірқатар нақты тапсырмалар берді.

///Кездесу барысында Мемлекет Басшысы Қауіпсіздік кеңесінің ұлттық қауіпсіздікті, заңдылық пен құқықтық тәртіпті қамтамасыз ету, сондай-ақ еліміздің қорғаныс қабілетін нығайту саласындағы мемлекеттік саясатты үйлестіруді жүзеге асыратын арнайы орган екенін атап өтті.
– Қауіпсіздік кеңесі туралы жаңа заң Кеңестің өкілеттігін мейлінше кеңейтеді. Осыған байланысты нормативтік құқықтық базаны, соның ішінде құқық қорғау және арнайы қызмет органдарының жұмысын реттейтін құжаттарды егжей-тегжейлі зерттеу қажет, – деді Қазақстан Президенті.
Ғ.Байжанов Нұрсұлтан Назарбаевқа Қауіпсіздік кеңесінің кезекті отырысын өткізуге дайындық барысы жөнінде мәлімдеді.
Кездесу соңында Мемлекет басшысы Қауіпсіздік кеңесінің алдағы жұмыстары жөнінде бірқатар нақты тапсырма берді. 

///Комиссияның кезекті отырысында Қазақстан азаматтығына қабылдау және одан шығу мәселелері қарастырылды.
Мемлекеттік хатшы Тәуелсіздік жылдарында 1 миллионнан астам адам біздің елдің азаматтығын алғанын айтты.
Г.Әбдіқалықова осынша адамның азаматтық алуы Қазақстан Президенті Нұрсұлтан Назарбаевтың сындарлы басшылығының және биылғы жолдауда айтылғандай, «экономикасы қарқынды дамып келе жатқан прогрессивті заманауи мемлекет құрып, бейбітшілік пен қоғамдық келісімді қамтамасыз етуіміздің» арқасында мүмкін болғанын атап өтті.
Гүлшара Әбдіқалықова Тұңғыш Президент күні қарсаңында жаңа отандастарымызға бақ-береке мен табыс тілеп, олардың егемен еліміздің дамуына өз үлес қосатынына сенім білдірді.
Сондай-ақ, жиында Ішкі істер министрлігінің азаматтық мәселелер жөніндегі жұмысының нәтижелері қаралды.
Талқылау қорытындысы бойынша комиссия тиісті шешімдер мен ұсыныстар қабылдады.
///Әңгімелесу барысында Томислав Николич Нұрсұлтан Назарбаевты Қазақстан Республикасының Тәуелсіздік күнімен құттықтады.
Қазақстан мен Сербияның көшбасшылары екі ел ынтымақтастығының өзекті мәселелерін талқылады.
Мемлекеттер басшылары биылғы қарашада Сербияның Премьер-министрі А.Вучичтің Қазақстанға екіжақты қарым-қатынасты нығайтуға арналған сапарының қорытындысына оң баға берді.
Телефон арқылы сөйлесуге Сербия жағы бастамашы болды.
///
	 

	Елбасы Монако Князін қызы Габриэлла мен ұлы Жактың өмірге келуімен құттықтады.

	Нұрсұлтан Назарбаев ІІ Альберге және зайыбы Шарленге бақ-береке, ал нәрестелерге мықты денсаулық, ұзақ ғұмыр және бақыт тіледі.

	 
///Қазақстан Президентіне биылғы 9 ай ішіндегі Қызылорда облысының әлеуметтік-экономикалық дамуының негізгі көрсеткіштері туралы есеп берілді.
Гүлшара Әбдіқалықова Қасым-Жомарт Тоқаевқа Қызылорда облысының 2023 жылға дейінгі экономикалық даму жоспарының әзірленуі туралы мәлімет берді. Онда экономиканың түрлі салалары бойынша құны 271 миллиард теңге болатын 265 жобаны жүзеге асыру және 4610 тұрақты жұмыс орнын ашу қарастырылуда. Облыс әкімінің айтуынша, биыл жалпы құны 26 миллиард теңге болатын 110 жоба іске асырыла бастаған. Бұл бастамалар аясында 2000 жұмыс орны ашылады.
Қазақстан Президентіне 15,5 мың гектар жерге егілген дәнді және майлы дақылдарды жинау науқанының аяқталғаны жөнінде ақпарат берілді. 551,3 мың тонна күріш жиналып, жақсы көрсеткішке қол жеткізілген.
Облыс әкімі Мемлекет басшысына Жұмыспен қамтудың жол картасының іске асырылу барысы туралы айтты. Бұл бағдарлама аясында инфрақұрылымдық жобаларды жүзеге асыру үшін 38 миллиард теңге тартылып, 9 мыңнан астам жұмыс орны ашылған.
Сонымен қатар Қасым-Жомарт Тоқаевқа облыстағы коронавируспен күреске қарсы қабылданған шаралар туралы баяндалды. Өңір әкімінің айтуынша, қазіргі таңда барлық медициналық ұйымдар штаттық режимде жұмыс істеп жатыр. Қажет болған жағдайда 21 жұқпалы аурулар стационарында қосымша 3200-ге дейін төсек орын дайындауға мүмкіндік бар. Аймақ қажетті дәрі-дәрмектермен және қорғаныш құралдарымен толық қамтамасыз етілген. Гүлшара Әбдіқалықова Президентке 200 орындық модульді жұқпалы аурулар ауруханасының құрылысы басталғанын жеткізді. Нысан осы жылдың 1 желтоқсанына дейін іске қосылады деп жоспарланып отыр.
Кездесу соңында Мемлекет басшысы Қызылорда облысының әкіміне қайта өңдеу өнеркәсібіндегі өсім көрсеткішін жақсарту, шағын және орта бизнеске қолдау көрсету, экономикалық жобаларды әртараптандыру қажеттігіне қатысты бірқатар тапсырма берді. Сондай-ақ Президент өңірдегі эпидемиологиялық ахуалды қатаң бақылауда ұстауды тапсырды.  
 
 

///
	 

	Бүгін Мемлекет басшысы, «Нұр Отан» партиясының Төрағасы Нұрсұлтан Назарбаев Республикалық қоғамдық қабылдаудың Астанадағы жаңа ғимаратында болды.

	Ғимаратты аралау барысында Партия Төрағасының бірінші орынбасары Бауыржан Байбек Қоғамдық қабылдаулардың жаңа жұмыс форматы туралы хабардар етті.

	«Нұр Отанның» Қоғамдық қабылдауына Қазақстандағы Халыққа қызмет көрсету орталықтары жұмысының үлгісі бойынша халықпен жұмыс жасаудың сервистік бағдардағы тәсілдері және Оңтүстік Корея, Сингапур, Дания сияқты елдердегі озық тәжірибелер енгізілуде.

	Жаңа формат өңірлердегі ахуал туралы баламалы, мемлекеттік органдарға тәуелсіз ақпараттар алуға мүмкіндік береді.

	Нұрсұлтан Назарбаев тұрғындармен «он-лайн» режімінде байланыс жасауға мүмкіндік беретін «Электронды партия» жобасымен танысты. Партияның ресми сайтына өтініш жолдап, заңгерлік кеңес алуға болады. Өтініштің орындалу барысын nurotan.kz сайтынан да, арнайы берілетін QR-коды арқылы да қадағалап отыруға болады. Сондай-ақ партияның еліміз бойынша ортақ тегін (2) 597-850 байланыс нөмірі бар call-орталығы құрылған.

	Сондай-ақ, «Нұр Отан» партиясы Төрағасы Республикалық қоғамдық қабылдауға өтінішпен келген азаматтарды қабылдады. Мысалы, Маңғыстау облысындағы жоғары оқу орнының түлегі Азамат Шадиров «Жас Отанмен» бірлесіп ЭКСПО-2017 көрмесіне волонтерлер даярлайтын өңірлік штабтар құру жөнінде бастама көтерді. Астана қаласындағы мамандандырылған Балалар үйі директоры Гүлнар Құлышева ДЦП диагнозы бар балаларға арналған оңалту орталықтарына қолдау көрсетуді өтінді, ондай орталықтарды ұйымдастыру қазірдің өзінде Қазақстанның алты өңірінде іске асырылуда. Ақмола облысының Көкшетау қаласынан келген кәсіпкер Сергей Миленко «Бизнестің жол картасы – 2020» аясында құрамажем зауытын іске қосу үшін электр желісі құрылысына және автомобиль жолдарын салуды жеделдетуге көмек көрсетілсе деген өтінішін білдірді. Алматы облысы, Қаракемер ауылындағы Ақсақалдар кеңесінің төрағасы К.Манекеев жергілікті өзін-өзі басқарудың тиімді тәжірибесін таратуға көмектесуді өтінді.

	«Нұр Отанның» өңірлік бөлімшелері жетекшілері бейнебайланыс жүйесі бойынша партия Төрағасына XV съезде берілген тапсырмалардың орындалуы жөнінде баяндады.

	Мемлекет басшысы бұдан тұп-тура 22 жыл бұрын, Тәуелсіздік таңы атқан сәтте алғаш рет жалпыұлттық Президент сайлауы өткенін, сондықтан өткен жылы еліміздің Парламенті 1 желтоқсанды Қазақстандағы мемлекеттік мереке ретінде бекіткенін атап өтті.

	– Бүгінде біз қажырлы еңбек еткен жылдар ішінде елеулі нәтижелерге бірге жеттік деп айтуымызға болады. Міне, жыл аяқталып келеді, жалпы алғанда, көрсеткіштер жаман емес. Сіздерді құттықтаймын және жұмыста табыс тілеймін, – деді Президент.  

	Іс-шара аяқталғаннан кейін «Нұр Отан» партиясы Саяси Кеңесі Бюросының мүшесі, ҚР Парламенті Сенатының Төрағасы Қасым-Жомарт Тоқаев Нұрсұлтан Назарбаевқа жаңа үлгідегі бірінші партиялық билетті тапсырды.

	 



///Мемлекет басшысы Петропавл қаласына келді. Жұмыс сапары аясында осы өңірдің жұртшылық өкілдерімен кездесу, сондай-ақ ауыл шаруашылығы мен әлеуметтік саланың және көлік инфрақұрылымының бірқатар нысандарын аралап көру жоспарланған.  
///Қаланы айналып шығу барысында Қасым-Жомарт Тоқаев оқ-дәрі қоймасындағы жарылыс салдарынан қатты қираған тұрғын үйлер мен әкімшілік нысандарын аралап көрді.
Қазақстан Президентіне эвакуация жұмыстарының барысы және жарылыс ошақтарын тоқтатып, өртті сөндіру жөнінде мәлімет берілді.
Мемлекет басшысы Ішкі істер органдарының, Қорғаныс министрлігінің, жергілікті атқару органдарының қызметкерлеріне ризашылық білдірді. Қасым-Жомарт Тоқаев бір күннің ішінде өте ауқымды жұмыс атқарылғанын айтты және жұмыстардың осы қарқынын бәсеңдетпей, жалғастыра беруді тапсырды. 




/// 
Делегациялар басшылары Қазақстанға ТМД Үкімет басшылары кеңесі мен Еуразиялық үкіметаралық кеңестің отырыстарына қатысу үшін келді.
Кездесу барысында елдердің қаржы-экономика, көлік-транзит, отын-энергетика салаларындағы өзара ықпалдастығының негізгі аспектілері талқыланды.
Қазақстан Президенті ТМД елдерінің мемлекет және үкімет  басшылары кездесулерінің, екіжақты және көпжақты келіссөздердің маңыздылығына тоқталды.
– Жаһандық дағдарыстық құбылыстарды өткеріп, жекелеген экспорттық тауарлар бағасы төмендеп жатқан қазіргідей уақытта бірлескен жұмыс пен кооперацияны күшейту қажет болады. Ықпалдастыққа балама жоқ деп санаймын, сондықтан біз тиісті үдерістерге бастамашылық етіп отырмыз. Еуразиялық экономикалық одақ жұмыс істеп тұр. Бүгінгі қиындықтарға қарамастан, мен оның болашағы зор деп сенемін. Мұндай қиындықтар болатынын біз болжадық, бірақ шарттың мәні, мақсаты мен онда қойылған міндеттері дұрыс, – деді Нұрсұлтан Назарбаев. 
Мемлекет басшысы қазіргі жағдайда Қазақстан орнықты дамуды сақтау үшін әсіресе инфрақұрылымды жаңғырту саласында қажетті шараның бәрін қабылдап жатқанын атап өтті. 



///Кездесу барысында еліміздің кино индустриясын дамыту перспективалары қарастырылды.
Қазақстан Президенті кино өнерінің ахуалы еліміздің мәдени келбетін айқындайтынын атап өтіп, отандық кинематография өнімдерінің сапасын арттыру бойынша жұмыс істеуге шақырды. Мемлекет басшысының айтуынша, кино индустриясының, соның ішінде «Қазақфильм» киностудиясының келешегіне қатысты мәселелерді шешу үшін кешенді шаралар қажет.
Ермек Тұрсынов ұлттық киноға көңіл бөлгені үшін Қасым-Жомарт Тоқаевқа алғыс айтып, 30 маусымда Нұр-Сұлтан қаласында өтетін XV «Еуразия» халықаралық кинофестивалінің ашылуына шақырды. 

///Мемлекеттер басшыларына «Caspian Food» жауапкершілігі шектеулі серіктестігін аралау барысында кәсіпорынның жүзім өсіру, шарап жасау ісін дамыту саласындағы жұмысы жөнінде мәлімет берілді.
Екі елдің басшылары жүзім қабылдау және оны ферментациялау сатысының технологиялық желісімен танысты, сондай-ақ өнім тазартылып, құтыларға құйылатын цехтарды аралап көрді.
Нұрсұлтан Назарбаев пен Шавкат Мирзиёевке жүзім алқабы мен жаңғақ егілетін аумақтар көрсетілді.
***
Зауыттың ақ және қызыл шарап өндіру үшін қажетті қуаттылығы жеткілікті, сондай-ақ шығарылатын шараптың сапасына бақылау жүргізетін зертхана бар. Кәсіпорындағы өндірістік кезең еуропалық үздік стандарттарға сай жүзеге асырылады.

///Қазақстан Президенті әлемде сұранысқа ие мол өнім түрлерін шығаратын өнеркәсіп орнының өндіріс цехтарының жұмысымен танысты.
Қасым-Жомарт Тоқаевқа 2018 жылы желтоқсанда зауытта мыс өндірісін жылына 100 мың тоннаға арттыруға мүмкіндік беретін екінші кенқыздыру пеші іске қосылғаны жөнінде айтылды.
Президент зауыт жұмысшыларымен әңгімелесу барысында ел игілігі үшін сіңірген зор еңбектері үшін оларға ризашылық білдіріп, мемлекет тарапынан өңір тұрғындарының өмір сүру сапасын арттыру шаралары жалғаса беретінін атап өтті.









///
	

	Сапар барысында екіжақты ынтымақтастықты одан әрі дамыту мәселесін талқылау, Мемлекет басшыларының бірлескен мәлімдемесін қабылдау, сондай-ақ бірқатар үкіметаралық құжаттарға қол қою жоспарланған.
///Мемлекет басшысы елімізге ресми сапармен келген Солтүстік Македонияның Сыртқы істер министрі Буяр Османиді қабылдады.

Қасым-Жомарт Тоқаев Буяр Османиге ілтипат білдіре отырып, екі ел арасындағы ынтымақтастыққа тың серпін беру тұрғысынан оның бұл сапарының маңызы зор екенін атап өтті.
– Біздің елдеріміз өзара іс-қимылдарды, атап айтқанда сауда, инвестиция салаларындағы қатынастарды және гуманитарлық байланыстарды нығайту үшін зор мүмкіндіктерге ие. Сондықтан мемлекеттеріміз арасындағы ынтымақтастықты дамыту үшін бар әлеуетті пайдалану керек. Сондай-ақ халықаралық ұйымдар аясында да тығыз ықпалдастық орнатамыз деген үміттеміз, – деді Қазақстан Президенті.
Қасым-Жомарт Тоқаев Тетово қаласындағы коронавируспен ауырған науқастар емделетін ауруханада болған өрт салдарынан қаза тапқан адамдардың отбасыларына көңіл айтты.

Кездесуде Мемлекет басшысы Ауғанстандағы ахуалға ерекше назар аударды.
– Ауғанстанға қатысты ұстанымымыз айқын. Халықаралық қоғамдастықтың осындай бетбұрыстар кезінде Ауғанстаннан іргесін аулақ салмай, аталған елге көмек беріп, қолдау көрсетуі қажет деп есептейміз. Біз Ауғанстанның уақытша жаңа үкіметін инклюзивті, барлық этникалық топтар мен қоғамдық-саяси күштердің мүддесін құрметтейді деп үміттенеміз. Қазіргі Ауғанстан үкіметі адам құқықтарын, әйелдер мен балалардың құқықтарын қорғау жөніндегі міндеттемелерін орындап, халықаралық қауымдастықты жаһандық және аймақтық қауіпсіздік пен тұрақтылыққа қауіп төндіретін терроризмнің, заңсыз есірткі айналымының таралуынан және басқа да қиындықтардан қорғау үшін нақты шаралар қабылдайтынына үміт артамыз. Сонымен қатар Қазақстан үкіметі Ауғанстан үкіметімен конструктивті іскерлік байланыстарды, әсіресе сауда және гуманитарлық ынтымақтастық салаларындағы қатынастарды орнатуға дайын. Өйткені бұл салалар бойынша екі ел арасында дәстүрлі тығыз байланыс бар, – деді Президент.
Қасым-Жомарт Тоқаев Ауғанстанда тұратын қазақстандықтардың қауіпсіздігін қамтамасыз етудің маңызды екеніне тоқталды. Ол Буяр Османиге Қазақстан азаматтары мен этникалық қазақтарды өз отанына қайтару жөнінде, сондай-ақ әлемдік қауымдастықтың халықаралық ұйымдар қызметкерлерін, оның ішінде БҰҰ-ның Ауғанстанға көмек беру жөніндегі миссиясын эвакуациялау жұмыстарына көмектесу жөнінде қабылдаған шаралары туралы айтты.

Өз кезегінде Буяр Османи кездесуге мүмкіндік бергені үшін Мемлекет басшысына алғыс айтып, екі ел тәуелсіздігінің 30 жылдығы аясында жасаған сапарының символдық мәні бар екенін атап өтті.
– Менің Қазақстанға сапарым біздің мемлекеттер арасындағы қарым-қатынастарды жаңа белеске шығарады деген сенімдемін. Біз екіжақты байланыстарды тереңдетуге және нығайтуға мүдделіміз, – деді македониялық дипломат.
Кездесуде Ауғанстан бағыты бойынша халықаралық әдістерді жұмылдыруда БҰҰ Қауіпсіздік Кеңесінің басымдыққа ие екені атап өтілді.

///
	 

	Нұрлан Зайроллаұлы Нығматулин Қазақстан Республикасы Президенті Әкімшілігінің Басшысы болып тағайындалсын.

	 

	Қазақстан Республикасының

	             Президенті                                                                                         Н.Назарбаев

	 

	 

	 

	Астана, Ақорда, 2014 жылғы  3 сәуір

	         № 782
///Мемлекет басшысы кеңес алдында көрмедегі Қазақстанның ұлттық павильоны, халықаралық тақырыптық және корпоративтік павильондар, сауда-сауық нысандары орналасатын құрылыс алаңын аралап көрді.
Кеңес барысында Нұрсұлтан Назарбаев Астана қаласын дамыту мәселесі мемлекеттің назарында екенін атап өтті.
ЭКСПО-2017 көрмесін өткізу елорданы дамытудағы маңызды белес болып саналады. Мен көрменің салынып жатқан нысандарын қарап шықтым. Қарқын өте қарбалас, бірақ кесте орындалып жатыр. Бүгінде құрылыс нысандарында шамамен 10 мың адам жұмыспен қамтылған, – деді Мемлекет басшысы.
Сондай-ақ Қазақстан Президенті өткен жыл қорытындысы бойынша елорданың өңірлік жиынтық өнімінің өсім қарқыны 5 пайызға жетіп, бүкіл ел бойынша ең жоғары көрсеткіш болғанына және жалпы Қазақстан экономикасы өсімінің 40 пайызын қамтығанына назар аударды.
Инвестиция тарту тұрғысынан елеулі жұмыс атқарылды. Жалпы, елорданы көшіргеннен бері тартылған инвестицияның көлемі 6 триллион теңгеден асты. Соның 2 триллион теңгесі мемлекеттік бюджеттен бөлінді. Бұл ретте қазынаға түскен салық түсімдері қазірдің өзінде 4 триллион теңгеден асты. Бұл – мемлекет жүзеге асырған ең тиімді жоба. Көріп отырғандарыңыздай, мемлекеттің Астана құрылысына салған шығыстары ақталды. Бұған қоса, Астана былтыр бірінші рет бюджетіміздің донорына айналып, 900 миллиард теңгеден астам қаражат аударды. Барлық түсімдердің 75 пайызы қаладағы барлық жұмыс орнының жартысын қамтамасыз етіп отырған шағын және орта бизнестен түсіп жатыр. Бұл – біз бүкіл Қазақстан бойынша ұмтылып отырған деңгей, барлық өңір осы көрсеткішке теңесуі тиіс, – деді Нұрсұлтан Назарбаев.
Мемлекет басшысы 2015 жылы қалада 18 мыңнан астам жаңа жұмыс орны ашылғанын, жұмыссыздық ел бойынша ең төменгі, 4,7 пайыз деңгейінде екенін атап өтті.
 Өткен жылдар ішінде 150 ірі әлеуметтік нысан салынды, жаңа университет халықаралық тұрғыдан мойындалды. Медициналық холдинг базасында халыққа сапалы медициналық қызмет көрсететін заманауи кластер жұмыс істеп жатыр. Оның қызметін былтыр 150 мың адам пайдаланды. Бүгінде елордада ең ұзақ өмір сүру жасы деңгейіне қол жеткізілді. Мәселен, орташа өмір сүру жасының ұзақтығы 75 жастың шамасында, барлық өңір осы маңызды көрсеткішке ұмтылуы тиіс. Астанада орташа еңбекақы 190 мың теңгеден асады. Біз ел тәуелсіздігінің 25 жылдығын мерекелеуге жақсы нәтижелермен келіп отырмыз, – деді Қазақстан Президенті.
Нұрсұлтан Назарбаев қала халқының саны болжам бойынша дүниежүзілік ЭКСПО көрмесі ашылар кезге қарай 1 миллион адамға жететініне назар аударды.  
Мемлекет басшысы сондай-ақ Астананың дамуындағы негізгі түйткілді мәселелерге тоқталды.
Қазіргі уақытта елорда экономикасын нығайту басым бағыт болатыны атап өтілді.
Арнаулы экономикалық аймақ оң ықпалын тигізді. Қазіргі кезде АЭА аумағында аффинажды зауыт, жолаушылар вагонын, локомотив, әскери жабдықтар, жарық диодты және оптикалық құралдар шығаратын кәсіпорындар тәрізді ірі жобалар жүзеге асырылды. Олардағы қазақстандық қамту үлесі 20-дан 50 пайызға дейін барады. Дегенмен, іске қосылған 22 жобаның тек 23 пайызы толық қуаты бойынша жұмыс істеп тұр, – деді Нұрсұлтан Назарбаев.
Қазақстан Президенті қаланың инвестициялық тартымдылығы мәселесіне тоқталып, инвесторлармен жасалатын меморандумдардың тиімділігін арттыруды, сондай-ақ жаңадан ашылып жатқан өндірістердің табыстылығына мониторинг жүргізуді тапсырды.
Мемлекет басшысы сондай-ақ жауапты органдарға жер ресурстарының тиімді игерілуін бақылауға алуды тапсырды.
Менің тиісті тапсырмамнан кейін Бас прокуратура мен өзге де органдар тексерулер жүргізді. Пайдаланылмай жатқан 16 мың гектар жер анықталды, енді соны қайтарып алумен айналысу керек. Игерілмеген аумақтар тіпті қаланың орталығында да бар, – деп атап өтті Нұрсұлтан Назарбаев.
Астанадағы іскерлік ортаның ахуалын жақсарту жолдары да сөз болды.
  Елордада бизнес үшін қолайлы ахуал қалыптасқан, банктердің бизнеске зор қызығушылығы байқалады. Заманауи сауда орындарын ұйымдастыру үшін кәсіпкерлерге мыңдаған орын бөлу тұрғысындағы жақсы бастама жүзеге асырылып жатыр. Астанада алғашқы болып тек отандық тауарларды сататын сауда орындары ашылды. Алайда қалада, негізінен, кәсіпкерліктің екі түрі – сауда мен құрылыс дамуда. Шағын және орта бизнес инновация саласында тым аз, – деді Қазақстан Президенті.
Мемлекет басшысы елорданың сауда орындарының елдің солтүстік және орталық өңірлеріндегі ауыл шаруашылығы өнімдерін өндірушілермен өзара іс-қимылының нашар екеніне назар аударды.
Нұрсұлтан Назарбаев көлік инфрақұрылымы жұмысына арнайы тоқталып,  ЭКСПО қарсаңында қала үшін мейлінше маңызды нысандар жаңа әуежай терминалы мен теміржол  вокзалы екенін атап өтті.
Бүгіннің өзінде үлкен кептелістер қалыпты жағдайға айналды, бұл  проблеманы шешу қажет. Егер сауатты түрде жобалаумен қазір айналыспасақ, бірнеше жылдан кейін бізді көлік коллапсы күтіп тұр. Қалада әлі күнге дейін тұрақтар жүйесі ұйымдастырылмаған, қоғамдық көлікте жолақы үшін электронды төлем жасау енгізілмеген, – деді Қазақстан Президенті.
Сондай-ақ жолдар салу мен нөсер жауын жағдайына арналған кәріздер жүргізу сапасына тиімді бақылау жасау жүйесі енгізілу қажеттігі де айтылды.
Бұдан бөлек, Мемлекет басшысы азаматтардың жайлы жол жүруіне бағдарланған такси қызметі жұмысына бақылау ұйымдастыру ісін қолға алуды тапсырды.
Нұрсұлтан Назарбаев бүгінде жаңа тұрғын үйлер құрылысының қарқыны қанағаттанарлық екенін, бірақ қалада үлескерлік құрылыс аясында салынып жатқан проблемалы 45 нысан пайда болғанын айтты.
Қазақстан Президенті әлеуметтік саланы дамыту аспектілері арасынан  балабақшадағы орынмен қамтамасыз ету мәселесіне тоқталып, бұл түйткілді тұрғын үйлерден тиісті орындар бөлу арқылы шешуді,  жастар үшін спорт нысандарына қолжетімділік деңгейін, орта және жоғары білім сапасын арттыруды, сондай-ақ, әсіресе, медициналық туризм есебінен медицина кластерін дамытуды тапсырды.
Білім және ғылым министрлігінің мәліметі бойынша, қаланың 7 университетінің бірде-бір ғылыми әзірлемесі жоқ, 6 университетінің бірде-бір авторлық куәлігі, 5-еуінің бірді-бір патенті жоқ екен. Мұндай жайт әлемде жоқ. ЭКСПО-ға дайындықтың өзі Астананың ғылыми қоғамдастығын көрме тақырыбы аясындағы инновациялық жобаларды әзірлеу ісіне белсене қатысуға ұмтылдыруға тиіс, – деді Нұрсұлтан Назарбаев.
Сондай-ақ Мемлекет басшысы қаланы одан әрі көгалдандыру, ботаникалық бақ құрылысын салу және гүлзар аймағын жетілдіру қажеттігіне назар аударды.
Сөз соңында қауіпсіздік пен қоғамдық тәртіпті қамтамасыз ету мәселесі көтерілді. 
Іс-шара аясында Астана қаласының әкімі Ә.Жақсыбеков, «Астана ЭКСПО-2017» ҰК АҚ басқармасының төрағасы А.Есімов, энергетика министрі Қ.Бозымбаев, сыртқы істер министрі Е.Ыдырысов, «Астана» халықаралық қаржы орталығының басқарушысы Қ.Келімбетов баяндама жасады.
Кеңес қорытындысы бойынша Мемлекет басшысы бірқатар нақты тапсырма берді. 









///Кездесу барысында халықаралық күн тәртібіндегі өзекті мәселелер, Қазақстан мен Франция арасындағы екіжақты ынтымақтастықтың даму перспективалары, соның ішінде Франция Президенті Эммануэль Макронның алдағы уақытта Қазақстанға жоспарланған ресми сапарының барысы талқыланды.
Француз саясаткері Қазақстан Президентіне кездесуге мүмкіндік жасағаны үшін алғыс айтып, елімізде жүргізіліп жатқан реформаларға жоғары баға берді.
 

///
	

	Мемлекет басшысы Астанада ЭКСПО-2017 көрмесін өткізу біздің еліміздің табыстары мен жетістіктерін халықаралық қоғамдастықтың мойындауы екенін атап өтті.

	- ЭКСПО көрмесі – жаһандық ауқымдағы оқиға. Ол маңыздылығы жағынан ірі экономикалық форумдармен, туристік  тартымдылығы бойынша әлемдегі ең танымал спорттық ойындармен салыстыруға болады. Көрме біздің елімізге ірі инвестиция тартуға мүмкіндік туғызады. Сондай-ақ ЭКСПО көрмесін өткізу арқылы Қазақстан «жасыл экономиканы» дамытуға тікелей септігін тигізетін жаңа технология мен инновация алады, - деді Қазақстан Президенті.   

	Нұрсұлтан Назарбаев өтініш беру кезеңі аяқталғанын, енді негізгі - көрмені тіркеу  кезеңі күтіп тұрғанын атап өтті.  

	- Біз 2013 жылдың соңына дейін Тіркеу құжаттамасын бекітуге, көрмені тіркетуге және Халықаралық көрмелер бюросының ресми логотипін және туын алуға тиіспіз. Премьер-Министр басшылық жасайтын Мемлекеттік комиссия құрылды, Мемкомиссия төрағасының екі орынбасары тағайындалды, - деді Мемлекет басшысы.

	Институционалдық шешім және жұмысты ұйымдастыру бірінші блоктағы мәселелер болып белгіленді.

	- Алдымен, құрылған Мемлекеттік комиссия еліміз үшін маңызды осынау іс-шараға дайындық жасау және оны өткізу жөніндегі барлық органдардың нақты үйлесімін қамтамасыз етуге тиісті. Басты үйлестіруші құжат – көрмені ұйымдастыру және өткізудің ұзақ мерзімді Ұлттық жоспары болуы тиіс. Сондай-ақ Мемлекеттік комиссия алдында көптеген құқықтық, процедуралық және қаржылық құжаттарды талқылап, қабылдау міндеті тұр. Жұмыс істеп тұрған Ұйымдастыру комитеті өз жұмысын Мемлекеттік комиссия бақылауымен жалғастыруы қажет. Мен барлық процестерді тікелей қадағалаймын, мемлекеттік комиссия маған есеп береді. Бұл кезеңдегі басты міндет – Тіркеу құжаттамасын сапалы әзірлеу және Халықаралық көрмелер бюросымен жұмысты нақты үйлестіре білу. Халықаралық тәжірибені ескере отырып, ЭКСПО аумағының эскизі жобасының анағұрлым оңтайлы нұсқасын ойластыру қажет. Ұйымдастыру комитетіне Париждегі Халықаралық көрмелер бюросының жанынан қазақстандық кеңсені, ал Астанада Ұйымдастыру комитеті жанынан Ұлттық консультант кеңсесін ашу мәселесін пысықтауды тапсырамын. ЭКСПО көрмесін Миланда, Ёсуде (Оңтүстік Корея) өткізуге дайындық жұмыстарының жағымсыз тәжірибесі бар. Мұндай қателікті қайталамау маңызды, - деді Қазақстан Президенті.

	Мемлекет басшысы барлық мемлекеттік және жекеменшік құрылымдардың, демеушілердің, облыстардың, министрліктер мен ведомстволардың қызметін үйлестіру үшін арнайы мекеме құру қажеттігін атап көрсетті.    

	- Еге ретінде бұл Мемлекеттік корпорация салынған барлық нысанды келешекте пайдаланатындай болуына мүмкіншілік жасауы тиіс. Халықаралық көрмелер бюросының тәжірибесі мен кеңесі бойынша, корпорацияның директорлар кеңесіне тиісті ведомстволардың басшыларын қосу керек. Бұл корпорация кімнің қарамағында болатынын және оған қай мемлекеттік орган негізінен жауапты болатынын бірден анықтау қажет. Корпорация қызметінің Тұжырымдамасын әзірлеп, Мемлекеттік комиссияның келесі отырысында бекіту керек. Сондай-ақ оны капиталдандыру және сапалы басқаратын қызметкерлермен қамтамасыз ету мәселесін пысықтау маңызды. Осы орайда, Корпорация жұмысының толық кезеңі Тіркеу құжаттамасын бекіткеннен кейін ғана белгілі болатынын ескеру керек, - деді Нұрсұлтан Назарбаев.          

	Қазақстан Президенті елдің көрме тақырыбына тығыз байланысты бастамаларының көп екенін атап өтті. Бұлар – энергиялық-экологиялық стратегия, «жасыл көпір» және «жасыл өсім» стратегиялары.

	- Олардың басын біріктіріп, Көрмені ұйымдастыру және өткізудің ұлттық жоспарымен ұштастыру керек. Халықаралық және өңірлік ареналарда барлық бұл бастамалар «бір қолдың саласындай» біртұтас күйде көтерілгені жөн. Бірақ бұл аз. «Болашақтың энергиясына» көшуге мүдделілік идеясын елдің өзі көрсете білуі тиіс. Үкімет біздің елімізде бұл бағыттың тиісті деңгейде дамуы мәселелерімен жұмыс істеуі керек. Алдағы бес жыл ішінде Қазақстан таза энергия түрлерінің әзірлемелері мен енгізілуі саласында инновациялық серпіліс жасауы қажет. Сондықтан болашақ энергиясын дамытудың 2013-2017 жылдарға арналған тиісті кешенді жоспарын қабылдау жайын анықтап алуды тапсырамын. Ол жоспар барлық өңірді, ұлттық холдингтерді, зерттеу институттары мен әлеуетті отандық және шетелдік инвесторларды қамтуы тиіс. Бағдарламалық барлық құжаттарды үйлестіру керек, - деп тапсырды Нұрсұлтан Назарбаев.

	Міндеттердің келесі шоғыры қатарында Астана қаласын дамытудағы тың көзқарастар қарастырылды. Қазақстан Президенті көрмені ұйымдастырудың орасан жауапкершілігінің қала әкімдігіне жүктелетініне және оған қазірдің өзінде Қазақстан тарапы мәлімдеген инфрақұрылымдық жобаларды бастау қажеттігіне тоқталды. Олардың қатарында – теміржол вокзалы, жеңіл-рельсті көлік, әуежай және өзге де көп жобалар бар.

	- Бес миллион шамасында келушілер қабылдауды жоспарлап отырғанымызды ескеріп, бізге қаланы дамыту жоспарын қайта қарауымыз керек. Қаланың инфрақұрылымының дамуы қатысушылардың қомақты санын тиісті жоғары деңгейде қабылдауға лайықталған болуы тиіс. Нақты қандай және мықтылығы қай деңгейдегі нысандар салынуы керектігін, ол үшін қандай коммуникациялар қажет екенін анықтаңыздар. Баспананың және жайлылықтың ең заманауи талаптары мен стандарттарына сай келетін ЭКСПО-Сити құрылысын анықтауға кірісу керек. Ауылшаруашылық жерлер қатаң түрде мақсатқа сай қолданылуы қажет. Астана мен облыс төңірегінен жер телімдері берілуіне тыйым салу керек. Тек ЭКСПО-2017 символына айналып қана қоймай, әлемдік архитектура мен қала құрылысы қазынасының қатарына енетін бірегей сәулеткерлік ғимарат құрылысы туралы ойлану да аса маңызды. Оған қоса, жаңа коммуникациялар құрылысы мен оларды басқару «ақылды қаланың» қағидаттары бойынша жүзеге асырылуы тиіс, - деді Мемлекет басшысы.

	Нұрсұлтан Назарбаев 2017 жылға дейін «Смарт Астана» жобасын толық іске қосудың маңыздылығын атап өтті. Оның үстіне, көрме тақырыбына тек ЭКСПО нысандары ғана емес, Астана тұтасымен лайықты болуы тиіс, ол астаналық агломерацияның дамуына тың серпін береді.

	Қазақстан Президенті қаржылық жоспарлау мен бақылау мәселелеріне ерекше назар аударды.

	- Біз тек бюджеттен ақша алып, оны жұмсап қана қоймауымыз керек. Ақылды, сауатты және мұқият ойластырылған қадамдар қажет. Біріншіден, қанша қаражат керектігін есептеген жөн, жылдар бойынша бюджеттен қандай көлемде қаржы бөлу керектігін, қанша жеке инвестиция тарту керектігін анықтаған жөн. Екіншіден, мемлекет-жеекеменшік әріптестігін қоса, барлық көздерді іске қосу керек. Бүгіннің өзінде жекеменшік инвесторлар мен демеушілерді тартумен айналысу қажет болып отыр. Үшіншіден, қаржыландыру тетіктерін ойластыру қажет. Бюджеттен де, бюджеттен тыс көздерден де алынған ақшаны пайдалану барынша ашық болуы тиіс. Қаражатқа бақылауды күшейту керек. Төртіншіден, ЭКСПО-2017 көрмесін қолдау қорының жұмысын әрі қарай жалғастыра беру қажет, - деді Мемлекет басшысы.  

	Нұрсұлтан Назарбаев ЭКСПО көрмесін өткізу нәтижесін барынша иігілікке жарату, ең алдымен туризмді дамытуға пайдалану мәселесіне назар аударды.

	- Үш ай ішінде бес миллион адамның ағылып келуін реттеудің қиындығын түсінуіміз керек. Сондықтан алдын ала тиянақты дайындық жүргізу талап етіледі. Бұл саланың мамандарын дайындап, оларға тіл үйретіп, Қазақстан тарихын оқыту керек. Сонымен қатар, туристер аралайтын орындарды тәртіпке келтіріп, оларға қолайлы жеткізу құралдары туралы ойластыру керек. Менің бұрын айтқанымдай, Малайзия мен Біріккен Араб Әмірліктеріндегі сияқты экологиялық, шопингтік, бизнес-туризмді қатар жүргізу тәжірибесін үйренуге және қолдану қажет. Астана қонақ үйлеріне ағылатын нөпірді азайту үшін көрмені өткізу кезінде  Елордаға 30-50 шақырым жердегі елді мекендер жанынан Олимпия қалашығы үлгісіндегі  эко және этноауылдар жасақтау керек – деді Қазақстан Президенті. 

	Мемлекет басшысы, сонымен қатар, Мемлекеттік комиссияға туристік бағыттардың еншісіндегі автожолдардың бойындағы сервисті осы заманға сай жабдықтау жөнінде ұсыныстар енгізуді, сондай-ақ, қалалар арасындағы көлік жүйесінің жаңа жүктемелерін ескеруді тапсырды. 

	Қазақстан Президенті ЭКСПО-2017 көрмесіне дайындалу және өткізу кезінде отандық экономиканың ресурстарын, әсіресе шағын және орта бизнестің жетістіктерін барынша пайдалануды тапсырды.

	- Осы шараға арналған құрылыс материалдары мен қызмет көрсету импортын төмендету үшін біздің барлық ішкі өндірісті іске қосу керек. Өз кезегінде шағын және орта бизнес сондай қызметтер мен тауарлар көлемін көрсетуге дайын болуға тиіс. Олардың қызметі сапаның ең жоғары талаптарына сай болуы керек. Біздің кәсіпорындарымыздың қазіргі күш-қуаты мұндай көлемдегі  жұмысты игере алмайтын болғандықтан, оларды кеңейту үшін нақты шаралар жоспарын жасау керек. «Атамекен» ұлттық палатасы осы жұмысқа тартылуға тиіс. Мемлекеттік комиссияға  ЭКСПО-ға дайындық аясында шағын және орта бизнесті дамытуға ұсыныстар енгізуді тапсырамын, - деп атап өтті Қазақстан Президенті.

	Мемлекет басшысы әкімдермен таяудағы кездесуде барлық өңірлерді бүкіләлемдік көрменің дайындалуы мен өткізілуіне белсенді түрде тарту тапсырмасы қойылғанын еске салды.

	- Біріншіден, жұмыстың барлық көлемін өңірлер арасында қазіргі бағыттар негізінде бөлу керек. Мысалы, оңтүстік өңірлерде – азық-түлік, жеңіл өнеркәсіп өнімдері, солтүстікте – тағам, шығыс пен орталықта – машина жасау. Астана айналасында азық-түлік белдеуін жасау туралы жоспарымызды да қайта қарау керек. Екіншіден, қонақтар барып қайтатын өңірлерді дайындау қажет. Ол – Байқоңыр, Щучинск-Бурабай демалыс аймағы, Жоңғар қақпасы, «Алатау» инновациялық технологиялар паркі. Батыста да сондай орындар бар. Барлық жерде әлемдік деңгейге сәйкес жағдайлар жасау керек. Үшіншіден, индустрияландырудың аймақтық картасының барлығы көрмені дайындау мен ұйымдастыруды жөніндегі Ұлттық жоспармен үйлестірілуі керек, - деп атап өтті Нұрсұлтан Назарбаев.

	Сондай-ақ Қазақстан Президенті Астанадағы бүкіләлемдік көрмені ел ішінде де, халықаралық аренада да насихаттау жөніндегі жұмысқа назар аударды.

	- Бүгінде ЭКСПО ұлттық идеядан ұлттық жобаға ауысты. Қазақстандағы ЭКСПО ең алдымен өзімізге қажет және пайдалы шара екенін адамдар түсінуі керек. Бұл оқиғаны біз қатысатын халықаралық алаңдардың бәрінде, әлемдік деңгейде насихаттауды қамтамасыз ету керек. Мысалы, 90-нан астам елден қонақ келетін Астана экономикалық форумын да насихаттаған жөн. Мәдениет және ақпарат министрлігіне жыл сайын медиа-жоспар әзірлеуді тапсырамын. 2013 жылға арналған жоспарды екі апта ішінде дайындап, бекіткен дұрыс, - деді Мемлекет басшысы.

	Нұрсұлтан Назарбаев көрменің өткізілуі республиканың экономикалық және инфрақұрылымдық дамуы үшін қосымша серпін болатынын атап өтті.

	- Біз инвестицияның ағылып келуіне қуатты серпін береміз, он мыңдаған жұмыс орындарын ашамыз. Еліміз құрылысқа, туризм инфрақұрылымына, қонақ үй бизнесіне тартылған инвестициялардан үстемеленген әсер алады. Көрмені өткізу басты нәрсе емес, ақыр аяғында оның ел мен халыққа қандай пайда әкелетінін анықтау маңызды, - деді Қазақстан Президенті.

	Жиналыстың қорытындысында Мемлекет басшысы Үкіметке көрсетілген мәселелермен қысқа мерзімде жұмыс істеуді және жалпылай алғанда бүкіләлемдік көрменің дайындығына үлкен жауапкершілікпен қарауды тапсырды.

///Мемлекет басшысы Ақмола облысына жасаған жұмыс сапары аясында Жақсы ауылындағы жекеменшік спорт мектебін аралап көрді.
Қазақстан Президентіне күрес, бокс және футбол спортына арналған залдар көрсетілді. Қазіргі уақытта Жақсы ауданының 170 оқушысы бокс, грек-рим күресі және футбол секцияларында спортпен шұғылданады.
Бұл спорт мектебі өз тарихында 4800 спортшыны, соның ішінде Қазақстан Республикасының еңбек сіңірген спорт шеберлері мен халықаралық дәрежедегі спорт шеберлерін дайындап шығарды.
Мемлекет басшысы грек-рим күресінен Олимпиада чемпионы Юрий Мельниченкомен және спорт мектебінің тәрбиеленушілерімен әңгімелесу барысында ауылдағы бұқаралық спортты дамытудың маңыздылығын атап өтті. 




///Қазақстан Республикасының Президенті лауазымына кірісуіне орай, Қасым-Жомарт Тоқаевтың атына құттықтау жеделхаттары мен хаттар келіп түсуде.
Испания Королі Фелипе өзінің жеделхатында Қасым-Жомарт Тоқаевқа шынайы құттықтауын жеткізіп, Испанияның Қазақстанмен арадағы жан-жақты ынтымақтастықты нығайтуға және екі жақты байланыстарды тереңдетуге ниетті екенін атап өткен.
Сауд Арабиясының Королі Салман бен Әбдел Әзиз Әл Сауд Қасым-Жомарт Тоқаевтың Қазақстан Республикасының Президенті лауазымына кірісуімен құттықтап, достас Қазақстан халқына бақ-береке тіледі. Сондай-ақ Қазақстанның өсіп-өркендей беруіне ниеттестік білдірді.
Түркия Республикасының Президенті Режеп Тайип Ердоған жеке өзінің және барша Түркия халқының атынан Қасым-Жомарт Тоқаевты Қазақстан Республикасының Президенті лауазымына кірісуімен құттықтады.
«Сіз Президенттік мандатыңыздың кезінде достас әрі бауырлас екі халық арасындағы қол жеткізілген табысты қарым-қатынастар сақталып, одан әрі тереңдей түсетініне кәміл сенемін», – деп атап өткен Режеп Тайип Ердоған.
АҚШ-тың Мемлекеттік хатшысы Майкл Помпео өзінің құттықтау жеделхатында Қазақстанның осындай тарихи сәтте дамудың конституциялық қағидаттарын қатаң сақтайтынын тағы да дәлелдегенін атап өткен.
«Америка Құрама Штаттары Қазақстанмен серіктестікті нығайтуды көздейді және әрдайым елдеріңіздің егемендігінің, тәуелсіздігі мен шекаралық тұтастығының сақталуын қолдайды. Қазақстанның қауіпсіздігін Сізбен бірлесе қамтамасыз етіп, өркендету үшін белсенді жұмыс атқаруды асыға күтеміз», – делінген жеделхатта.
Беларусь Республикасының Президенті Александр Лукашенко екі елдің жан-жақты табысты ынтымақтастығы алдағы уақытта да стратегиялық серіктестік пен сенім негізінде дами беретініне сенім білдірді.
«Белорусьте Сізді Қазақстан халқының зор құрметіне ие болған дана мемлекет қайраткері ретінде біледі», – деді Александр Лукашенко.
Жапония Үкіметі мен халқының атынан Премьер-Министр Синдзо Абэ де құттықтау хатын жолдады. Ол өзінің хатында Қазақстан мен Жапония арасындағы өзара ықпалдастықтың маңыздылығын айтып, Қазақстан Республикасының өңірлік және халықаралық мәселелердегі стратегиялық рөліне тоқталған.
«Қазақстанмен бірлесіп, 2004 жылы Сіз бастамашылық еткен «Орталық Азия + Жапония» диалогы аясында өңірлік ынтымақтастықты дамыту жұмыстарын жалғастыруға ниеттіміз», – делінген жеделхатта.
Корея Республикасының Президенті Мун Чже Ин өз құттықтауында Қазақстан Кореяның Орталық Азиядағы ең ірі сауда-инвестициялық серіктесі екеніне тоқталып, Қазақстан Республикасымен жан-жақты ынтымақтастық орнату бүкіл Еуразия аумағындағы орнықты дамудың негізі саналатынын айтқан.
Сонымен қатар, өзінің құттықтауын Финляндия Республикасының Президенті Саули Ниинистё де жолдаған.
«Финляндия мен Қазақстанды табысты қарым-қатынастар байланыстырады. Мұнда сауда және экономика саласындағы белсенді серіктестік маңызды рөл атқарып отыр. Біз екі жақты және халықаралық күн тәртібіндегі кең ауқымды мәселелер бойынша ынтымақтастықты одан әрі нығайта түсуге әзірміз», – делінген жеделхатта.
Моңғолия Президенті Халтмаагийн Баттулга өзінің құттықтау хатында Қазақстан мен Моңғолияның өзара ықпалдастығының деңгейі жоғары екенін атап өтіп, халықтарымыз арасындағы достық байланыстарды одан әрі кеңейтуге және дамытуға ниетті екенін жеткізген.
Ауғанстан Ислам Республикасының Президенті Мұхаммед Ашраф Ғани өзінің құттықтауында Қазақстан Президентіне жүктелген аса жауапты миссияның маңыздылығын және екі жақты қарым-қатынасты дамыту үшін әлеуеттің зор екенін атап өткен.
Біріккен Араб Әмірліктерінің Президенті Халифа бен Заид Әл Нахаян, Вице-президент, Біріккен Араб Әмірліктерінің Премьер-Министрі, Дубайдың билеушісі Мұхаммед бен Рашид Әл Мактум, Сауд Арабиясы Корольдігі Министрлер кеңесі төрағасының орынбасары, қорғаныс министрі, тақ мұрагері Мұхаммед бен Салман бен Абдуләзиз Әл Сауд, Абу Дабидың тақ мұрагері, Біріккен Араб Әмірліктерінің Қарулы Күштері Жоғарғы Бас қолбасшысының орынбасары Мұхаммед бен Заид Әл Нахаян өздерінің құттықтау хаттарында екіжақты қатынастардың одан әрі дами түсетініне үміт артатынын айтып, Қасым-Жомарт Тоқаевтың қызметіне табыс және достас Қазақстан халқына бақ-береке тілеген.
Ауғанстан Ислам Республикасының атқарушы билігінің басшысы Абдулла Абдулла өзінің құттықтау хатында Мемлекет басшысына жылы лебізін білдіре отырып, Ауғанстан Үкіметі өзара ынтымақтастықты қолдайтынын және оны барлық салада нығайтуға атсалысатынын айтқан.
Ауғанстан Ислам Республикасының жоғарғы палатасының спикері Фазел Хади Муслимяр өзінің жеделхатында Мемлекет басшысының жауапты қызметіне табыс тілеп, Қазақстан мен Ауғанстан арасындағы қатынастардың одан әрі нығая түсетініне сенім білдірді.
Мемлекет басшысының атына өзінің құттықтау хатын Еуразиялық экономикалық комиссия алқасының төрағасы Тигран Саркисян да жолдады.
«Сіздің мемлекет пен халыққа қызмет ету ісіндегі жоғары біліктілігіңіз, мол тәжірибеңіз, халықаралық аренадағы беделіңіз, Қазақстанның Тұңғыш Президенті – Елбасы Нұрсұлтан Назарбаевтың білдірген сенімі Сізге Қазақстанның экономикасы мен мемлекеттілігін одан әрі дамытып, нығайту міндетін жүзеге асыруға мүмкіндік береді. Сіздің жоғары лауазымдағы қызметіңіз Еуразиялық экономикалық одақтағы интеграциялық үдерістердің одан әрі жан-жақты дамуына септігін тигізеді, – делінген жеделхатта.
Экономикалық ынтымақтастық және даму ұйымының бас хатшысы Анхель Гурриа өзінің құттықтау хатында Қазақстан үшін дамудың маңызды кезеңіндегі Президент лауазымында Қасым-Жомарт Тоқаевтың табысқа жетуіне тілектестік білдірген.
«Өткен он жылда Сіздің еліңіз таң қаларлық жетістіктерге қол жеткізді. Экономикалық ынтымақтастық және даму ұйымы экономикалық реформаларды одан әрі жүзеге асырып, әлеуметтік дамуға қол жеткізуді жүзеге асыру ісінде Қазақстанға қолдау көрсететінін нық сеніммен айтқым келеді», – деді А.Гурриа.
///Қасым-Жомарт Тоқаевтың Қазақстан Республикасының Президенті болып сайлануына орай құттықтау жеделхаттары келіп жатыр.
Иордания Королі ІІ Абдалла Қазақстанның дамуы мен гүлденуіне, Қасым-Жомарт Тоқаевтың жұмысы табысты болуына тілектестік білдірді.  
«Иордания халқы біздің елдеріміздің арасындағы достық өзара қатынастарды, екіжақты ынтымақтастықты одан әрі нығайтуға мүдделі», – делінген Иордания Королінің құттықтау хатында.
Марокко Королі VI Мұхаммед Қазақстан Президентіне жолдаған құттықтауында жемісті ынтымақтастықта болуға дайын екенін жеткізді.
«Біздің елдеріміздің арасындағы ерекше достық өзара қатынастарды нығайту жолында Өзіңізбен бірге жұмыс істеуге әзірмін», – деп жазды Марокко билеушісі.
Боливариялық Венесуэла Республикасының Президенті Николас Мадуро Мемлекет басшысын құттықтап, Қазақстан халқына зор жетістіктер тіледі.
«Қазақстан Республикасына мол табыс және бақ-береке тілеймін. Мен біздің достық негіздегі әрі өзара сыйластықтағы қатынастарымызды нығайтуға ниеттімін», – делінген жеделхатта.
Израиль Президенті Реувен Ривлин өзінің құттықтауында Қасым-Жомарт Тоқаевты өз еліне ресми сапармен келуге шақырды.
«Сіздің президенттік кезіңізде Қазақстан мен Израиль арасындағы достық және іскерлік байланыстар одан әрі нығая түсетініне сенімдімін», – деп атап өткен Израиль Президенті.
Испания Үкіметінің төрағасы Педро Санчес Қасым-Жомарт Тоқаевты құттықтап, екіжақты әріптестіктің жоғары деңгейін айтқан.
«Менің Үкіметім халықтарымыздың игілігі үшін елдеріміз арасындағы ынтымақтастықты нығайтып, тереңдету жұмыстарын жалғастырады», – деп жазған Педро Санчес.
Андорраның Премьер-Министрі Андорры Хавьер Эспот Замора Қасым-Жомарт Тоқаевқа табыс тілеп, ынтымақтастықты дамытуға дайын екенін білдірді.
«Соңғы жылдары дамудың жаңа деңгейіне көтерілген халықтарымыз арасындағы екіжақты қарым-қатынастарды тереңдету мақсатында өзара тиімді екіжақты ынтымақтастықты нығайтуға мүдделі екенімізді растаймын, – делінген Хавьер Эспот Замораның жеделхатында.
Сонымен қатар, Қасым-Жомарт Тоқаевтың атына өз құттықтауларын КАРИКОМ Бас хатшысы Ирвин Ла Рок, Халықаралық сауда орталығының атқарушы директоры Аранча Гонзалес, Орталық Азиядағы Еуропалық одақтың арнайы өкілі Петр Буриан, Кубаның Мемлекеттік кеңесінің және Министрлер кеңесінің Төрағасы Мигель Диас-Канель Бермудес, Канаданың Генерал-губернаторы Жюли Пайетт, Бахрейн Корольдігінің тақ мұрагері-Премьер-Министрдің бірінші орынбасары Салман бин Хамад Аль Халифа, Румыния Депутаттар палатасының төрағасы Ион-Марсель Чолаку, Үндістанның бұрынғы вице-президенті Мохаммад Хамид Ансари, Канада Парламентінің сенаторы, Канада-Қазақстан парламентаралық достық тобының тең төрағасы Джозеф Дей, Португалия Республикасы Ассамблеясының депутаты Жуао Баррозу Суареш, Үндістан Парламентінің мүшесі Шаши Тарур, Португалиядағы Мая қаласының Қалалық кеңесінің төрағасы Антониу Браганса Фернандеш.
 
 
///
	 

	Сапар барысында Жоғары Еуразиялық экономикалық кеңесінің және Тәуелсіз Мемлекеттер Достастығы мемлекеттер басшылары кеңесінің отырыстарына қатысу жоспарланған.
///Қасым-Жомарт Тоқаев қонақжайлық көрсеткені үшін Чжецзян провинциясының басшысына ризашылық білдіріп, Қытай Халық Республикасының қарқынды дамып келе жатқанын айтты.
Қазақстан Президенті екі ел арасындағы қатынастар стратегиялық серіктестіктің жаңа деңгейіне көтерілгенін атап өтіп, осы мемлекеттік сапар барысында қол жеткізілген уағдаластықтар өзара әріптестікке тың серпін беретінін айтты.  
– Мәңгілік стратегиялық серіктестігіміз, шын мәнінде, өзара ынтымақтастықтың көптеген салаларын қамтиды. Тұңғыш Президентіміз Нұрсұлтан Назарбаев пен Қытай басшылары негізін қалаған істі жалғастырамыз. Біз экономика, саясат және өңірлік қауіпсіздік, сондай-ақ мәдени-гуманитарлық салаларда ынтымақтастық орнатамыз, – деді Қасым-Жомарт Тоқаев.
Мемлекет басшысы Қытайдың цифрлық экономиканы дамыту  саласында орасан зор жетістікке жеткеніне тоқталып,  осы саладағы мәселелерді талқылау үшін Чжецзян провинциясына арнайы ат басын бұрғанын айтты.
– Ханчжоу – Қытай мәдениетінің бесігі. Бұл қала әлемдегі жоғары технологиялар орталығы болып табылады. Мұнда осы сала бойынша ірі компаниялар жұмыс істейді. Сонымен қатар бұл қалада кезінде Қытай Төрағасы Си Цзиньпинь жұмыс істеп, өзінің ең табысты идеяларын жүзеге асырған. Қала көрікті және табысты әрі қарқынды дамуда, – деді Мемлекет басшысы.  
Чэ Цзюнь Қасым-Жомарт Тоқаевқа экономиканың түрлі салалары бойынша Қазақстанмен тығыз ынтымақтастық және мәдени ықпалдастық орнатуға дайын екенін айтты.  



///Қасым-Жомарт Тоқаевқа «Егемен Қазақстан» газетінің ағымдағы қызметі туралы егжей-тегжейлі баяндалды.
Дархан Қыдырәлі Президентке коронавирус пандемиясы кезінде қолға алынған жаңа жобалар туралы айтты.
Сондай-ақ Мемлекет басшысына Халықаралық Түркі Академиясының биыл атқарылған жұмыстары туралы да мәлімет берілді. Хәкім Абайдың 175 жылдық мерейтойы аясында ұлы ақынның аударылып, жарық көрген шығармалары, әл-Фарабидің 1150 жылдығы аясында өткізілген халықаралық ірі жиындар мен конференциялар, Алтын Орданың 750 жылдығы аясында жарық көрген жаңа кітаптар жөнінде толық ақпарат берілді.
Кездесу соңында Мемлекет басшысы «Егемен Қазақстан» газетін заманауи талаптарға сай шығарып, Халықаралық Түркі Академиясының жұмысын одан әрі ілгерілете беруді тапсырды.

///
	 

	С.Қайырбекова Мемлекет басшысына еліміздің денсаулық сақтау жүйесін дамытудың жай-күйі мен басымдықтары, сондай-ақ министрліктің өткен жылдағы қызметінің негізгі нәтижелері туралы баяндады.

	Нұрсұлтан Назарбаев ана мен бала өлімін әлі азайту, сондай-ақ халықтың денсаулық деңгейін арттыру мен қазақстандықтардың өмір жасын ұзарту жөнінде жүйелі шаралар қабылдау бағытындағы жұмыстардың маңыздылығын атап өтті.

	Министр Денсаулық сақтау саласын дамытудың 2011-2015 жылдарға арналған «Саламатты Қазақстан» мемлекеттік бағдарламасын іске асырудың нәтижелері туралы әңгімеледі.

	Мысалы, 2013 жылдың 9 айының қорытындылары бойынша, 2012 жылдың аталған кезеңімен салыстырғанда, ана өлімі 24 %-ға, бала өлімі 17 %-ға, қан тамыры жүйесі ауруынан болатын өлім 6-%-ға, қатерлі жаңа пайда болған аурулар 4-%-ға, туберкулез ауруы 23,6 %-ға төмендеген.

	Кездесу қорытындысында Нұрсұлтан Назарбаев ұлт денсаулығын нығайтуға және бәсекеге қабілетті денсаулық сақтау жүйесін қалыптастыруға бағытталған бірнеше нақты тапсырма берді.     

///
	 

	Бақытжан Әбдірұлы Сағынтаев Қазақстан Республикасы Премьер-Министрінің бірінші орынбасары болып тағайындалсын, ол Қазақстан Республикасы Премьер-Министрінің бірінші орынбасары – Қазақстан Республикасының Өңірлік даму министрі қызметінен босатылсын.

	 

	Қазақстан Республикасының

	                Президенті                                                                                                                               Н.Назарбаев

	 

	 

	Астана, Ақорда, 2013 жылғы  6 қараша

	          № 682
///Қайрат Пернешұлы Қожамжаров Қазақстан Республикасының Мемлекеттік қызмет істері және сыбайлас жемқорлыққа қарсы іс-қимыл агенттігінің төрағасы болып тағайындалсын.
 
Қазақстан Республикасының
            Президенті                                                                                              Н.Назарбаев
 
Астана, Ақорда, 2016 жылғы 13 қыркүйек
                 № 330
///Қасым-Жомарт Тоқаевтың Қазақстан Республикасының Президенті болып сайлануына орай құттықтау хаттар мен жеделхаттар келіп түсуде.
Ұлыбритания Патшайымы ІІ Елизавета өзінің хатында Қасым-Жомарт Тоқаевты шын жүректен Қазақстан Президенті лауазымына сайлануымен құттықтады.
«Сізге және Қазақстан халқына бар жақсылықты тілеймін, сондай-ақ, елдеріміз арасындағы жақсы қарым-қатынастарды жалғастыруды тағатсыздана күтемін», – делінген жеделхатта.
Кувейт мемлекетінің әмірі Сабах әл-Ахмад әл-Джабер Әл Сабах Қасым-Жомарт Тоқаевты президент сайлауындағы жеңісімен құттықтап, екіжақты ықпалдастықты одан әрі нығайтуға дайын екенін білдірді.
«Достас елдеріміз арасындағы ынтымақтастықты жоғары бағалайтынымызды және оны мемлекеттеріміздің мүддесі үшін дамытуға ниетті екенімізді айтқым келеді», – деп жазған Кувейт Әмірі.
Алжир Президентінің міндетін атқарушы Әбдел Кадер бен Салих та Қасым-Жомарт Тоқаевқа құттықтау хатын жолдаған.
«Екі ел арасында жақсы тарихи байланыстар, өзара қарым-қатынастар орнаған. Елдеріміздің игілігі үшін Сізбен жұмыс істеуге және екіжақты форматтағы және халықаралық ұйымдар аясындағы ықпалдастықты нығайтуға дайын екенімді білдіремін, – делінген жеделхатта.
Ямайканың Премьер-Министрі Эндрю Холнесс өз құттықтауында Мемлекет басшысының саяси тәжірибесі бай екенін атап өтіп, Қазақстанның өсіп-өркендей беруіне тілектестік білдірді.
«Ямайка мен Қазақстан 24 жыл бұрын дипломатиялық байланыс орнатқан сәттен бері жақсы қарым-қатынастарын жалғастырып келеді. Алдағы уақытта осы байланыстарымызды тереңдете отырып, өзара мүдделерімізді білдіретін мәселелер жөніндегі ынтымақтастықты кеңейтуге үміттенемін, – деп атап өткен Эндрю Холнесс.
Монғолияның экс-президенті Намбарын Энхбаяр құттықтау хатында Қазақстанның одан әрі дами беретініне және Қасым-Жомарт Тоқаевтың басшылығымен халықтың әл-ауқаты жақсара түсетініне сенім білдірді.
«Монғолия мен Қазақстан арасындағы ортақ тарих пен халықтарымыздың жақындығына негізделген әріптестік қатынастар жаңа деңгейге көтеріледі деп санаймын», – делінген жеделхатта.
М.В. Ломоносов атындағы Мәскеу мемлекеттік университетінің ректоры Виктор Садовничий Қасым-Жомарт Тоқаевтың Ресеймен стратегиялық және достық қатынастарды дамытуға бейілдігін университет ұжымы жоғары бағалайтынын атап өтіп, оқу орнының жұмысына көңіл бөлгені үшін Мемлекет басшысына алғыс айтты.
Швейцариядағы Мәскеу мемлекеттік халықаралық қатынастар институтының түлектері ассоциациясының төрағасы Юрий Назаркин бірлестік атынан Мемлекет басшысын құттықтады.
«Қазақстанның игілігі үшін барлық ауқымды мемлекеттік міндеттерді табысты шешуіңізге тілектеспіз. Сіздің халықаралық деңгейдегі мол тәжірибеңіз жаһандық аренадағы еліңіздің орнын одан әрі нығайтуға септігін тигізетініне сенімдіміз», – деп жазылған жеделхатта.
Сондай-ақ, Қасым-Жомарт Тоқаевтың атына Кувейттің Премьер-Министрі Джабер әл-Мубарак әл-Хамад Әл Сабах, Кувейт Мемлекеті Әмірінің тақ мұрагері Наууаф әл-Ахмад әл-Джабер Әл Сабах, Токио губернаторы Юрико Коике, Бүкіл дүниежүзілік кеден одағының Бас хатшысы Кунио Микурия, БҰҰ Чадтағы резидент-үйлестірушісі Стивен Тулл, Германия экономикасы Шығыс комитетінің төрағасы Вольфганг Бюхеле, Португалия-Қазақстан сауда палатасының төрағасы Нуно Мигель Афонсо Лопес, Швейцария Федералды Жиналысының «Швейцария-Қазақстан» достық тобының тең төрағасы Филиппо Ломбарди, «Total» компаниясының басқарма төрағасы Патрик Пуянне, INPEX CORPORATION президенті Такаюки Уэда, Еуразиялық банктің басқарма төрағасы Андрей Бельянинов, «Тенгизшевройлдың» бас директоры Имер Боннер, Пекин лингвистикалық университетінің ұжымы құттықтауларын жолдады.  
 
 
///
	

	Кездесу барысында мемлекет басшылары екіжақты ынтымақтастықты дамыту мәселелерін талқылады. Атап айтқанда, индустриялық-инновациялық және өңіраралық даму, отын-энергетикалық кешені саласындағы тиімді өзара іс-қимыл мәселелері қозғалды.

	- Бүгін біз тағы да екі елдің сауда-экономикалық қарым-қатынастарын нығайтудың және дамытудың тиімді алаңы болып табылатын дәстүрлі өңіраралық ынтымақтастық форумын өткізіп отырмыз. Бұл форум Қазақстан мен Ресей арасындағы инновациялық ынтымақтастық мәселесіне арналған. Бұл күндері Павлодарда 600-ден астам компания қатысқан үлкен көрме жұмыс істеуде. Сондай-ақ, жалпы сомасы 2 миллиард долларлық 27 шартқа қол қоюды қарастыратын бизнес-форум өтіп жатыр, - деді Нұрсұлтан Назарбаев.

	Қазақстан Президенті сондай-ақ өңіраралық форум өзге елдер үшін сауда-экономикалық ынтымақтастықтың жақсы үлгісі екенін атап өтті.

	Ресей Президенті Владимир Путин өз сөзінде екіжақты серіктестікті дамыту мен нығайтуда шекаралас өңірлердің форумын өткізудің маңыздылығы мен тиімділігіне тоқталды.

	- Өңіраралық ынтымақтастық біздің елдеріміз арасындағы негізгі іс-қимыл саналады. Мысалы, Ресейдің 83 өңірінің шамамен 80-і Қазақстанмен жұмыс істейді. Тауар айналымы үнемі өсіп келеді. Бұл шекара маңында тұрып жатқан адамдар үшін өте маңызды. Сіз, Нұрсұлтан Әбішұлы, осы форум туралы бастама көтерген кезден бастап, ол Кеден одағы мен Бірыңғай экономикалық кеңістікті құруда маңызды роль атқарды, - деді Владимир Путин.

	Сонымен қатар, мемлекет басшылары арасында су ресурстарын тиімді пайдалану және трансшекаралық өзендерді қорғау, сондай-ақ «Байқоңыр» кешенін бірлесіп пайдалану мәселелері бойынша пікір алмасылды.      
///Мемлекет басшысы Қазақстан халқының және жеке өзінің атынан Владимир Путинді Ресей Федерациясының Президенті лауазымына сайлануымен құттықтады.  
Нұрсұлтан Назарбаев сайлаудағы айқын жеңіс Владимир Путиннің өз елін дамытуға және оның ұлттық мүдделерін ілгерілету ісіне қосқан зор үлесін Ресей халқының тағы да жоғары бағалағанының дәлелі болып саналатынын атап өтті.  
«Сіздің тиімді басшылығыңыздың арқасында Ресей ауқымды саяси және экономикалық реформалар жүргізу, халықтың әлеуметтік әл-ауқатын арттыру, жаһандық және өңірлік өзекті проблемаларды шешу арқылы сенімді түрде алға басып келеді.   
Елдеріміз арасындағы стратегиялық серіктестік пен одақтастықтың жарқын мысалы болып отырған дәстүрлі достық пен тату көршілік қатынастарды дамыту ісіне қосқан Сіздің жеке үлесіңізді ерекше атап өткім келеді.
Қазақстан екі ел халықтарының мүддесі үшін Ресеймен екіжақты форматта да, Еуразиялық экономикалық одақ аясында да байланыстарды кеңейту ісін жалғастыруды көздеп отыр.   
Мен сенім мен өзара түсіністікке негізделген достығымызды қадірлеймін әрі оны жоғары бағалаймын.
Біздің бірлескен жұмысымыз алдағы уақытта да көпқырлы ынтымақтастығымыздың барлық мәселелері бойынша Астана мен Мәскеудің табысты диалогының берік негізі болып қала беретініне сенімдімін», – делінген жеделхатта.  
Нұрсұлтан Назарбаев Владимир Путинге зор денсаулық, амандық және жауапты мемлекеттік қызметте жаңа жетістіктер, ал достас Ресей халқына бейбітшілік пен бақ-береке тіледі.       
///Шекара маңы ынтымақтастығын дамытудың өзекті мәселелеріне арналған форум жұмысына өңірлер мен облыстардың басшылары, салалық мемлекеттік органдар мен екі елдің іскер топтарының өкілдері қатысты.
Қазақстан Президенті Форумның мемлекеттер арасындағы өзара ықпалдастықты дамытуға бағытталған игі дәстүрге және толыққанды механизмге айналғанын, өткен жылдардағы ынтымақтастықтың нәтижесі осының айқын дәлелі екенін атап өтті.
– Өзара сауда-инвестициялық ықпалдастығымыз айтарлықтай кеңейді. 2003-2018 жылдар аралығында сауда көлемі 3,5 есе ұлғайды. 2018 жылы тауар айналымы 6,5 триллион теңгеден асты немесе 19 миллиард АҚШ долларына жетті, – деді Мемлекет басшысы.
Қасым-Жомарт Тоқаев энергетика, мұнай-газ салаларындағы екіжақты іс-қимылдардың өсу қарқынына оң баға берді.
– Каспий құбыр консорциумы құрылған сәттен бастап «Теңіз-Новороссийск» мұнай құбыры арқылы әлемдік нарыққа 500 миллион тоннадан астам мұнай жеткізілді. Бұл – айтарлықтай көрсеткіш. Сонымен қатар консорциум біздің елдеріміздің күш-жігерін біріктіру және сенімді шетелдік инвесторларды тарту арқылы алынатын синергия тұрғысынан тиімді. Біздің кәсіпорындарымыз Қазақстанның «Теңіз», «Королевское» және «Қарашығанақ» кен орындарында, сондай-ақ, трансшекаралық «Хвалынское», «Центральное» және «Құрманғазы» кен орындарында бірлескен жұмыстар жүргізуде, – деді Президент.
Мемлекет басшысы Еуразиялық экономикалық одақ аясында жүргізіліп жатқан ықпалдастықтардың нәтижелеріне тоқталды. Оның айтуынша, өңірлердің Еуразиялық экономикалық одақтың мүмкіндіктерін белсенді пайдалануы өзара сауда-саттықтың артуына, жеткізілетін тауар номенклатурасының кеңеюіне және инвестицияның ұлғаюына ықпал етті.
Қасым-Жомарт Тоқаев Қазақстан мен Ресейдің ынтымақтастығы экономиканың тұрақты өсімін қамтамасыз етудің және халықтың әл-ауқатын арттырудың негізгі тетігі бола алады деп есептейді.
– Екі елде де инвестиция тарту және экспортқа ықпал ету үшін құрылған арнайы даму институттары жеткілікті. Бұл институттар тауарларды жеткізу үшін перспективалы нарықтар мен өңірлеріміздің инвестициялық және инфрақұрылымдық мүмкіндіктерін сараптап, ол жайында бизнесті ақпараттандырып, елдеріміздің шекаралас өңірлерінің нарықтарын зерттеу жөніндегі бірлескен бағдарламаны әзірлеп, іске асыра алады. Бұл жұмысты тұрақты әрі жүйелі жүргізу керек деп есептеймін, – деді Мемлекет басшысы.
Қазақстан Президенті шекара маңындағы өңірлердің инфрақұрылымдық әлеуетін нығайтуға мүмкіндік беретін шекара маңы ынтымақтастығының бағдарламасын әзірлеуді ұсынды.
– Шекара маңы аймақтарының инфрақұрылымдық әлеуетін кеңейту және дамыту қажет. Қолданыстағы инфрақұрылым заманауи талаптарға сай келмейді. Сондықтан алдымызда ауқымды жұмыс бар. Құрылған трансұлттық дәліздерді, соның ішінде «Бір белдеу, бір жол» және «Солтүстік – Оңтүстік» мегажобаларын ескере отырып, шекаралық өткізу бекеттерін жаңғырту керек. Бүгінде өткізу бекеттерін кеңейтіп, қосымша бірнешеуін ашу қажеттігі туындап отыр, – деді Қасым-Жомарт Тоқаев.
Баяндамада екі елдің өндірістік кооперациясы саласындағы Бірлескен іс-қимылдар бағдарламасының маңызды рөл атқаратынына баса мән берілді. Президент салалық министрліктерді, өңірлерді, экспортты дамыту және қолдау институттарын үшінші елдердің нарықтарына бірлесе шығу кезінде өзара белсенді іс-қимыл жасауға шақырды. Сонымен қатар ол екі елдің бақылаушы органдарының арасында тығыз ынтымақтастық орнату пайдалы деп санайды.
– Ауыл шаруашылығы – кез келген экономиканың аса маңызды секторларының бірі екені жасырын емес. Бақылаушы органдардың осы салаға ерекше назар аударуы түсінікті және тиімді. Бірақ ол шектен шықпауы тиіс. Сондықтан әкімшілік кедергілерді болдырмау, туындайтын мәселелерді шешуде жеделдікті қамтамасыз ету үшін тиісті министрліктер мен ведомстволар арасында толыққанды, күнделікті байланыс қажет, – деді Мемлекет басшысы.  
Қасым-Жомарт Тоқаев Спорт саласындағы ынтымақтастық бағдарламасын әзірлеуді, сондай-ақ, Қазақстан астанасында Бауман атындағы университеттің базасында физика-математика мектебін ашу жөніндегі бастаманы қолдады. Сәйкесінше, Ресейдің шекаралас аймақтарының бірінде «Назарбаев Зияткерлік мектебінің» филиалын ашуға болады деп санайды.
Қасым-Жомарт Тоқаев сөзінің соңында экологиялық проблемаларды шешудің маңыздылығын айта келе, келесі өңіраралық форумды 2020 жылы Көкшетау қаласында өткізуді, сондай-ақ, оның тақырыбын «Экология және жасыл өсім саласындағы ынтымақтастық» деп атауды ұсынды.
 
Форум қорытындысы бойынша мынадай құжаттарға қол қойылды:
– «Қазақстан-Ресей» шекара маңы ынтымақтастығы бағдарламасының тұжырымдамасы;
– Қазақстан Республикасының Мәдениет және спорт министрлігі мен Ресей Федерациясының Мәдениет министрлігі арасындағы 2020-2022 жылдарға арналған ынтымақтастық бағдарламасы;
– Қазақстан Республикасының Индустрия және инфрақұрылымдық даму министрлігі мен Ресей Федерациясының Көлік министрлігі арасындағы Қазақстан-Ресей шекарасындағы өткізу бекеттерінің жұмысы жөніндегі бірлескен іс-қимыл бағдарламасы;
– Қазақстан Республикасының Ақпарат және қоғамдық даму министрлігі мен Ресей Федерациясының Жастар ісі жөніндегі федералдық агенттігі арасындағы Жастар саясаты саласындағы өзара түсіністік туралы меморандум;
– Қостанай облысының әкімдігі мен Челябі облысының үкіметі арасындағы сауда-экономикалық, ғылыми-техникалық, әлеуметтік, мәдени және гуманитарлық ынтымақтастық туралы келісім;
– Павлодар облысының әкімдігі мен Қорған облысының үкіметі арасындағы сауда-экономикалық, ғылыми-техникалық, гуманитарлық және өзге де салалардағы ынтымақтастық туралы келісім;
– Қазақстан Республикасы Павлодар облысының әкімдігі мен Ресей Федерациясы Новосібір облысының әкімшілігі арасындағы 2019-2021 жылдарға арналған сауда-экономикалық, әлеуметтік, ғылыми-техникалық және мәдени ынтымақтастық туралы келісімді іске асыру жөніндегі іс-шаралар жоспары;
– «Даму» кәсіпкерлікті дамыту қоры» акционерлік қоғамы мен «Ресейдің шағын және орта кәсіпкерлікті қолдау банкі» акционерлік қоғамы арасындағы ынтымақтастық туралы келісім.
 
 






/// 
Кездесу барысында сауда-экономика, қаржы-инвестиция, мұнай химиясы және мәдени-гуманитарлық салалардағы екіжақты қарым-қатынасты нығайту мәселелері талқыланды.
Нұрсұлтан Назарбаев Сауд Арабиясының Қазақстанға тәуелсіздіктің алғашқы күндерінен бастап-ақ қолдау көрсетіп келе жатқанын атап өтті.
Екі елдің түрлі саладағы жемісті ықпалдастығына назар аударған Мемлекет басшысы экономикалық ынтымақтастықты күшейту қажеттігін айтты.
Қазақстан Президенті сондай-ақ екі елдің ұзақмерзімді даму стратегияларында белгіленген стратегиялық мақсаттардың ұқсастығын айтты.
Ә. әл-Жубейр Қазақстан мен Сауд Арабиясының арасындағы қарым-қатынастарды одан әрі нығайтуға күш салудың маңыздылығына тоқталды.
Сонымен қатар, ол біздің елдің ислам әлемін өркендетудегі елеулі рөліне назар аударды. 

///
	

	Отырыста өңірдегі орнықты даму мен қауіпсіздікке байланысты мәселелер қарастырылды. ТМД елдерінің сауда-экономикалық және мәдени-гуманитарлық ынтымақтастығына ерекше назар аударылды.

	Өз сөзінде Нұрсұлтан Назарбаев экономиканы дамыту тақырыбы және жалпы қауіпсіздік мәселесі барған сайын өзара байланысты болып бара жатқанын атап өтті.

	 Мемлекет басшылары «Кеңес халқының 1941-1945 жылдардағы Ұлы Отан соғысындағы Жеңісінің 70 жылдығын мерекелеуге дайындық жасау туралы» шешім қабылдады. Отырысқа қатысушылар тірі қалған соғыс ардагерлері мен тыл еңбеккерлеріне құрмет көрсету қажеттігін атап өтті. Ұлы Отан соғысындағы Жеңіс біздің елдерімізді біріктіруші басты тарихи оқиға болып саналатыны атап өтілді.

	Сондай-ақ отырыста «Достастықтың мәдени астаналары» мемлекетаралық бағдарламасы қабылданды. Ол тату көршілестіктің тарихы, ортақ дәстүрлері мен мәдениеттері арқылы байланыс орнатқан біздің елдеріміздің халықтарын жақындастыру үшін маңызды мәнге ие болады. Биыл Достастықтың мәдени астаналары қазақстандық Астана және түркіменстандық Мары қалалары болып белгіленді.

	«Бір жыл – бір тақырып» формуласы бойынша жұмыстар аясында 2013 жылды Тәуелсіз Мемлекеттер Достастығында Экологиялық мәдениет және қоршаған ортаны қорғау жылы деп жариялау туралы шешім қабылданды. Отырысқа қатысушылар біздің елдерімізде тиісті іс-шараның өткізілуі осы саладағы мемлекетаралық серіктестікке серпіліс беретініне сенім білдірді.

	Бұл тақырып аясында Қазақстан «Жасыл көпір» және «Жаһандық энергия-экологиялық стратегия» астаналық бастамасын әзірледі. Бұл құжаттардың ережелері «РИО+20» қорытынды құжатында көрініс тапқан. Сонымен қатар, ТМД елдерінде экология туралы қамқорлық Қазақстанның ЭКСПО-2017-дағы «Болашақтың энергиясы» тақырыбымен үндеседі.

	Отырыстың қорытындысы бойынша ТМД-ға мүше мемлекеттердің біріктірілген  валюталық нарығын ұйымдастыру саласындағы ынтымақтастық туралы, ТМД-ға мүше мемлекеттердің қаржылық барлау бөлімшелері жетекшілерінің Кеңесін құру туралы, ТМД-ға мүше мемлекеттердің құзырлы органдары жоғары оқу орындарында антитеррористік бөлімшелер мамандарын даярлауда ынтымақтастық туралы, терорризмге және өзге экстремистік зомбылық көрсетуге қарсы күресті жүзеге асырушы құзырлы органдарды материалдық-техникалық қамтамасыз етуде ынтымақтастық туралы келісімдерге қол қойылды.

	Сондай-ақ ынтымақтастықтың түрлі бағыттары бойынша 19 шешімге қол қойылды, ТМД-ға мүше мемлекеттер басшыларының Декларациясы қабылданды.   

	Қазақстан Президенті саммитте қол жеткізілген уағдаластықтар мемлекетаралық серіктестіктің іргетасын нығайта түсетініне сенім білдірді.

///
	 

	Кездесу барысында Нұрсұлтан Назарбаев әлеуметтік-экономикалық даму және тұрғындарды жұмыспен қамту жөніндегі аса маңызды мәселелерді шешу жайына назар аударды.

	– Шағын және орта бизнес пен шағын несиелеуді дамыту жөніндегі бағдарламаларды орындауды жалғастыру қажет. Бұл – біз үшін негізгі мәселе. Халықаралық тәжірибе оның жұмыспен қамту ісіндегі маңыздылығына айқын дәлел. Бұл үшін тұрғындармен жұмыс жүргізіп, аталған бағдарламалардың қажеттігін түсіндіру керек. Облыста бұл бағыттағы жұмыстар жеткілікті деңгейде белсенді жүргізіліп жатқан жоқ. Барлық әкімдер мен өңірлік билік органдарының міндеті – қабылданған бағдарламалардың артықшылығын және оған қатысу тетіктерін әр азаматқа жете ұғындыру. Бизнесті дамыту үшін барлық жағдай жасалған. Атап айтқанда, өңірде мал шаруашылығы саласындағы кәсіпкерлікті өркендету үшін зор әлеует бар. Мемлекет те бұған түрлі салалық бағдарламалар арқылы көмек көрсетуде, – деді Мемлекет басшысы.  

	Қазақстан Президенті ауыл шаруашылығы, жалпы алғанда, маңызды басымдық саналатынын және оның тиімділігін арттыру талап етілетінін атап өтті. 

	– Агроөнеркәсіп секторы барған сайын оны дамытудың зор әлеуетіне ие болуда. Қазіргі уақытта әлемде азық-түлік тапшылығы бар, ғаламшарда миллиардқа жуық адам тойып тамақ ішпейді, ал Жер шары халқының саны өсуде. Ауыл шаруашылығын дамыту үшін біздің орасан зор аумағымыз бар. Бірақ жаңа технологияларды қолдана отырып, өнімділікті едәуір арттыру қажет. Біз қазір гектарына 13 центнерден астық алсақ, қуанамыз, ал көршілес Қытай қазірдің өзінде астықтың түсімін 30 центнерге дейін жеткізуде. Жүйелі және мақсатты түрдегі мемлекеттік қолдау арқасында ауыл шаруашылығындағы жағдай өзгеруге тиіс, – деді Нұрсұлтан Назарбаев.

	Сондай-ақ, Мемлекет басшысы республикада индустриялық-инновациялық бағдарламаны іске асыруда айтарлықтай жұмыстар жүргізілгеніне, енді іске қосылған әрбір кәсіпорынның тиімді қызметін қамтамасыз ету қажеттігіне тоқталды.

	– Біз шикізатқа тәуелділіктен арылып, жаңа экономика қалыптастырып, сапалы жұмыс орындарын құруымыз қажет. Индустриялық-инновациялық бағдарлама жүзеге асырыла бастаған уақыттан бері елімізде нақты 700 жаңа кәсіпорын, 180 мыңнан астам жаңа жұмыс орны ашылды. Бірақ өңірдегі кейбір нысандар индустриялық бағдарлама аясында жоспарлы қуатында жұмыс істеп тұрған жоқ. Зауыттарды тауар өндіріп, сыртқы нарыққа экспорттау үшін салу керек, әйтпесе даму болуы мүмкін емес, – деді Қазақстан Президенті.

	Бұған қоса, Нұрсұлтан Назарбаев облыста әлеуметтік мәселелерді шешу және тұрғындардың тұрмыс жағдайын жақсарту қажеттігін айтты.

	– Қазақстанда адам өлімі көбінесе жүрек-қан тамырлары ауруларынан болатын. Сондықтан біз барлық өңірде кардиологиялық орталықтар салдық. Жылына біз 10 мыңнан аса операция жасаймыз. Сондай-ақ, ана мен бала өлімін айтарлықтай азайтып, кейбір жерлерде тіпті жойдық, – деді Мемлекет басшысы.  

	Кездесу соңында Қазақстан Президенті мемлекеттік органдар тарапынан түсінік жұмыстарын белсенді жүргізудің маңыздылығына тоқталды, сондай-ақ өңір тұрғындарына игілік және бақ-береке тіледі.

	Сонымен қатар, кездесуде Батыс Қазақстан облысының әкімі Нұрлан Ноғаев өңірдің биылғы 9 айдағы әлеуметтік-экономикалық дамуы туралы баяндама жасады.

	Мемлекет басшысы аралап көрген «Стекло-Сервис» жауапкершілігі шектеулі серіктестігі отқа төзімді әйнек, әйнектен жасалған көпқатпарлы бөлу бұйымдары өндірісін ұйымдастыруды жүзеге асырады. Жоба аталған өнімдердің импортын азайтып, Ресей Федерациясының көршілес өңірлеріне экспорттау көлемін арттыруды қамтамасыз етеді.

	Жобаның құны – шамамен 800 миллион теңге, өндірістің жобалық қуаты – 684 мың шаршы метр отқа төзімді әйнек және әйнектен жасалған бұйымдар.




///Қазақстан Президенті әлемдік қоғамдастық энергияның жаңа көздерін белсенді түрде іздестіріп жатқанын әрі технологиялық ілгерілеу қарсаңында тұрғанын атап өтті.
– Биыл Астанада «ЭКСПО-2017» көрмесін өткізудің идеологиясы мемлекеттердің таза энергияны дамытуға бағытталған күш-жігерін тоғыстыруға негізделген, – деді Нұрсұлтан Назарбаев.
Мемлекет басшысы энергия өндірудің аралас жүйесі еліміз үшін ең қолайлы екенін айтты.
– Бұл жаңартылатын энергетиканы қоса дамыта отырып, дәстүрлі қуат көздерінен энергия өндіру дегенді білдіреді. Бізде жаңартылатын энергия көздерінің әлеуеті зор. Жел энергетикасы жылына 920 миллиард киловатт/сағат өндіреді деп бағаланады. Еліміздің су энергия әлеуеті 62 миллиард киловатт/сағатты құрайды. Күн энергиясының әлеуеті жылына 2,5 миллиард киловатт/сағатқа дейін жетеді, – деді Қазақстан Президенті.
Сонымен қатар, Нұрсұлтан Назарбаев «Астана ЭКСПО-2017» көрмесінің базасында «Болашақтың энергиясы» деген атаумен «Жасыл» технологиялар мен инвестицияларды дамыту жөніндегі халықаралық орталық құрылатынын атап өтті.
Сондай-ақ, Мемлекет басшысы бизнес ахуалын жақсарту, «жасыл» технологияларға арналған қаражат жүйесін, жер қойнауында сирек кездесетін металдарды қолдану технологиясын, өзіндік ғылыми-техникалық әлеуетті дамыту жөніндегі жұмыстарды жалғастыру қажеттігіне тоқталып, жаңартылатын энергия көздері секторын одан әрі қалыптастыру мәселесіне назар аударды.
Соңында Қазақстан Президенті Кеңестің көп жылғы жұмысын жоғары бағалап, жиынға қатысушылардың барлығына табыс тіледі. Сонымен қатар, отырыста айтылған барлық ұсыныс Үкіметте қаралып, алдағы жұмыс барысында ескерілетінін айтты.
Елбасы сөзінің толық мәтінін мына жерден қараңыз.








///

/// 
Мемлекет басшысы музей экспозицияларын аралап көрді, сондай-ақ сыныптастарымен кездесу өткізді.
 ***
Музей қорында 2 мыңнан астам жәдігерлік зат бар, соның 900 данасы негізгі қорға, 1000-нан астамы қосалқы қорға жатады. 


///
	 

	Кездесудің алдында Қазақстан Президенті өңірдің ауыл шаруашылығы алқаптарын аралап көрді.

	Кездесу барысында Қостанай облысының әкімі Н.Сәдуақасов өңірдің негізгі әлеуметтік-экономикалық даму қорытындылары мен алдағы кезеңге арналған міндеттер туралы баяндады. Сондай-ақ ҚР ауыл шаруашылығы министрі А.Мамытбеков қысқаша есеп берді.

	Өз сөзінде Мемлекет басшысы Қостанай облысы астық дақылдарын көп жинайтынын, оның көлемі бүкіл Қазақстан бойынша жиналатын астықтың 25 пайызын құрайтынын айтты.

	Нұрсұлтан Назарбаев бұл облыс елдегі ауыл шаруашылығы өнімдерін өндіретін жетекші өңір саналатынын, соңғы 6 жылда аймақтың агроөнеркәсіп кешеніне үлкен мемлекеттік қолдау жасалғанын атап өтті. 

	Бұл ретте Қазақстан Президенті өңірдің осы саласындағы жағдай барлық жағынан қанағаттанарлық емес екеніне назар аударды. Бұл мал шаруашылығын дамытуға кесірін тигізетін, астықтың бір ғана түрінің сақталуына да қатысты.  Сонымен қатар, үлкен жайылымдық алқаптар бола тұра, олар тура мақсатында жартылай ғана пайдаланылады.  

	– Облыстың әлеуеті ірі қара мал санын бүгінгі 400 мың бастан 1,5 миллионға дейін жеткізуге мүмкіндік береді, – деді Мемлекет басшысы.

	Нұрсұлтан Назарбаев облыста ылғал сақтау технологияларын енгізу мен егістікті әртараптандырудан тиісті нәтиже байқалмайтынын да атап айтты.

	– Облыста егіннің 83 пайызын астық алып жатыр, көкөніс, картоп егістігі өсірілмегін, ал мал азығы 15 мың гектарға қысқарған, – деді Қазақстан Президенті.

	Мемлекет басшысы Қостанай облысындағы өңдеуші өндірістердің өніммен қамтылу мәселесі алаңдаушылық тудыратынын айтты.

	– Ет өңдейтін зауыт салдық, ол 50%, жұмыс істейді, мемлекеттің ақшасы тиімсіз жұмсалды, – деді Мемлекет басшысы.

	Осыған байланысты Нұрсұлтан Назарбаев жобаларды тиімді жүзеге асыру үшін қаржыландырмас бұрын мұқият есеп жүргізіп, нарықты жақсылап зерттеп алу қажеттігін айтты.

	Қазақстан Президенті Аркалық қаласын дамытуға көңіл бөлу қажеттігіне, жаңа теміржолдың ашылуына байланысты ол үшін жаңа мүмкіндіктер мен жұмыс орындары пайда болып жатқанына тоқталып өтті.

	Мемлекет басшысы өңірде ауыл жастарын жұмыспен қамтумен айналысу қажеттігін айтты.

	– Егер жастар ауылда қалып, жұмыс істегісі келсе, оларға шаруашылықпен айналысуды үйрету керек, – деді Қазақстан Президенті.

	Сонымен қатар, Нұрсұлтан Назарбаев денсаулық сақтау саласындағы түйткілді мәселелерді – өлім деңгейінің жоғарылығын, өңірдегі өкпе ауруының көптігін, ауыз сумен және мектепке дейінгі балалар мекемелерімен қамтамасыз ету қажеттігін атап өтті.

	Қазақстан Президенті аталған барлық мәселе бойынша жедел шаралар қабылдау керектігіне назар аударды.

	Кездесу соңында Мемлекет басшысы қатысушыларға бақ-береке және еңбектеріне табыс тіледі.

	Өз кезегінде облыстың аграрлық кәсіпорындары өкілдері Нұрсұлтан Назарбаевқа ауыл шаруашылығы мәселелеріне ұдайы көңіл бөліп отыратыны үшін алғыстарын айтып, саланы дамытуға қатысты шаралар уақтылы қабылданатынын атап өтті.



///Кездесу барысында Қазақстан Президентіне ұлттық компанияның бірінші жартыжылдықтағы қызметінің негізгі қорытындылары мен алдағы жоспарлары жөнінде мәлімделді.
Нұрсұлтан Назарбаев «ҚазМұнайГаз» акционерлік қоғамының мұнай-газ жобаларының бәріне атсалысатын ірі өндіріс холдингтердің бірі екенін атап өтіп, энергетика секторын одан әрі дамыту үшін компанияның әлеуетін пайдалану қажеттігі туралы айтты.
– Бүгінде «ҚазМұнайГаз» белгілі бір даму деңгейіне жетті және құрылымды оңтайландыруды, технологиялық үдерістерді цифрландыруды, IPO-ға шығуға әзірлік барысын қамтитын трансформация кезеңін бастан өткеруде, – деді Қазақстан Президенті.
Сауат Мыңбаев Мемлекет басшысына компания табысына әсер ететін энергия ресурстарының әлемдік бағасының мұнай нарығындағы ахуал жөнінде баяндады.
Елбасы кездесу қорытындысы бойынша бірқатар нақты тапсырма берді.

///Қазақстан Республикасының Конституциясы күніне арналған форумды Конституциялық Кеңес Қазақстан Республикасының Тұңғыш Президенті – Елбасы қорымен бірлесіп, Еуропа Кеңесі Венеция комиссиясының және ЕҚЫҰ Бағдарламалар кеңсесінің қатысуымен өткізді.
Іс-шараға Парламент депутаттары, орталық мемлекеттік органдардың, Ресей, Түркия, Болгария, Латвия, Грузия және басқа да елдердің конституциялық бақылау органдарының, сот және құқық қорғау мекемелерінің басшылары, халықаралық ұйымдардың, Қазақстанның ғылыми қауымдастығының өкілдері, сондай-ақ таяу және алыс шетелдердегі құқық саласының сарапшылары қатысты.
Г.Әбдіқалықова конференцияға қатысушыларға Қазақстан Президенті Нұрсұлтан Назарбаевтың құттықтау хатын оқып берді. Онда 1995 жылы қабылданған Конституция Қазақстан мемлекеттілігі дамуының іргетасын қалағаны, адам құқықтары мен бостандықтарын бекемдегені атап өтілген. Халықаралық қоғамдастық мойындаған қазақстандық қоғам дамуының бірегей моделі қоғамдық келісім мен тұрақтылық, экономикалық даму және Қазақстан халқының ортақ тағдыры туралы конституциялық ережелердің қалтқысыз сақталуы арқасында мүмкін болды.
– Құқық үстемдігі, Конституцияның биік мәртебесі, заң билігі – Қазақстанның бүгінгі таңдағы табысты дамуының және оның заманауи әлемде лайықты орынға ие болуының аса маңызды мәселесі. Қазіргі Конституцияның әлеуеті Қазақстанның одан әрі дамуына және әлемнің озық дамыған отыз елінің қатарына кіруіне ұзақ жылдар қызмет ететініне кәміл сенемін, – делінген Қазақстан Президентінің құттықтауында.
Конференцияға қатысушылар сөйлеген сөздерінде Қазақстанның конституциялық құрылымындағы Мемлекет басшысының аса маңызды рөлін атап өтіп, «Төртінші өнеркәсіптік революция жағдайындағы дамудың жаңа мүмкіндіктері» атты жолдауды жүзеге асыру, сондай-ақ Астананың қалыптасу және даму мәселелерін талқылады.
///Шағын құрамда өткен кездесу барысында Қазақстан мен Израиль серіктестігінің басты бағыттары талқыланды және сауда-экономика, инвестиция, сондай-ақ инновациялық технологиялар салаларындағы ынтымақтастықтың негізгі мәселелері қарастырылды.
Тараптар күн тәртібіндегі мейлінше өзекті халықаралық жайттар жөнінде де пікір алмасты.
Мемлекет басшысы Нұрсұлтан Назарбаев Б.Нетаньяхудің сапары барша қазақстандықтар үшін айтулы мереке – Тәуелсіздіктің 25 жылдығы қарсаңында өтіп отырғанын айтты.
– Осы жылдарда Қазақстан мен Израиль арасында жылы қарым-қатынас сақталып келеді. Қазақстанда тұрып жатқан көптеген еврей диаспорасы өкілдері мен Израильдегі қазақстандық қауымдастық халықтарымыз арасындағы сындарлы қарым-қатынастың дәнекері болып отыр, – деді Қазақстан Президенті.
Мемлекет басшысы Қазақстанның Израильмен іскерлік байланыстарды одан әрі дамытуға мүдделі екенін айта келе, бұл сапар екіжақты қарым-қатынас аясын кеңейтуге тың серпін береді деп үміттенетінін білдірді.
Израиль мемлекетінің Премьер-министрі Қазақстанға Тәуелсіздік мерейтойы қарсаңында келгені өзі үшін зор мәртебе екенін жеткізді.
– Қазіргі кезде әлем үлкен өзгерістерді бастан өткеруде, қауіпсіздік саласында көптеген сын-қатерлер пайда болды. Сонымен бірге бұл өзгерістер негізінен экономиканың кез келген саласымен тығыз байланысты жаңа технологиялардың зор мүмкіндіктеріне жол ашуда, – деді Б.Нетаньяху.
Премьер-министр Израильдің қауіпсіздік пен жаңа технологиялар саласында зор табыстарға жеткеніне назар аударды.
– Осыған орай Қазақстан дамуының стратегиялық жоспарлары мен Израильдің мүмкіндіктерін екі елдің игілігі жолында ұштастыруды ұсынамын, – деді Б.Нетаньяху.
Мемлекет басшысы Израиль Премьер-министрінің ұсынысы Қазақстан тарапының жоспарларымен үйлесетінін атап өтті.
– Израильдің инновация мен жаңа технологиялар саласындағы жетістіктері бізге жақсы таныс. Бүгінде 270 компания экономиканың түрлі салаларында Қазақстан кәсіпорындарымен ынтымақтаса жұмыс жүргізуде. Сіз ұсынған формат бойынша ынтымақтастық орнату туралы мәселе бүгінгі бизнес-форум аясында қызу талқыланады деп ойлаймын, – деді Нұрсұлтан Назарбаев.



///
	 

	Кездесуде екі елдің сауда-экономика, инвестиция және отын-энергетика салаларындағы ынтымақтастығының мәселелері қаралды.
	
	Тараптар Қырғыз Республикасына Қазақстаннан электр энергиясын жеткізудің жайын, сондай-ақ Қазақстан-Қырғызстан үкіметаралық кеңесінің бесінші отырысының жұмысы нәтижелерін талқылады.


///Кездесу барысында тараптар Қазақстан мен Түрікменстан арасындағы өзара сенім мен ашықтыққа құрылған саяси түсіністіктің жоғары екенін атап айтты.
Қазақстан Президенті түрікмен көшбасшысына қонақжайлылығы үшін ризашылығын білдіріп, оның қазақ-түрікмен қарым-қатынасына қосқан үлесіне тоқталды.
– Киелі түрікмен жеріне табаным тиген алғашқы сәттерден бастап маған көрсеткен құрметіңізге ризамын. Өзінің әсемдігімен көз тартатын Ашхабад қаласына тағы келгеніме қуаныштымын. Менімен бірге үлкен делегация келді. Біздің көптеген перспективалы жобаларымыз бар. Елдеріміз арасындағы әріптестік өте жоғары деңгейде дамып келеді деп ойлаймын. Бұл тұрғыда Қазақстанның Тұңғыш Президенті Нұрсұлтан Әбішұлы Назарбаев пен өзіңіздің үлестеріңіз зор,– деді Қасым-Жомарт Тоқаев.
Мемлекеттер басшылары екіжақты кездесудің күн тәртібіндегі аймақтағы жағдай, әртүрлі халықаралық формат шеңберіндегі өзара іс-қимылдар секілді ауқымды мәселелер талқылады.
 





///
	 

	Джон Ордвейге өз ілтипатын білдіре отырып, ҚР Мемлекеттік хатшысы М.Тәжин екі ел арасындағы стратегиялық серіктестікті тереңдетудің  маңыздылығын атап өтті. 

	Әңгімелесу барысында тараптар Қазақстан-АҚШ қарым-қатынасының дамуының жай-күйі мен перспективаларын, соның ішінде стратегиялық серіктестік, сауда-экономикалық және инвестициялық ынтымақтастық, мәдениет және білім салалары бойынша кең ауқымды мәселелерді талқылады.

	1993 жылдан бері АҚШ-тың Қазақстан экономикасына салған инвестиция көлемі – 24 млрд. доллар. Қазақстанда экономиканың жетекші салаларында 300-ден астам бірлескен кәсіпорын жұмыс істейді.

	Джон Ордвей 2004-2008 жылдары Құрама Штаттардың Қазақстандағы Елшісі болды, ал 2011 жылы елімізде АҚШ-тың  Қазақстандағы Уақытша сенімді өкілі болып қызмет атқарды.
///Қарсы алу рәсімі аяқталған соң мемлекеттер басшыларының шағын және кеңейтілген құрамдағы отырыстары өтті.
Мемлекет басшысы саммиттің Халықаралық Аралды құтқару қорының 25 жылдығы қарсаңында өтуінің символдық мәні зор екенін айтып, осы жалпыөңірлік маңызды басқосу алаңының алғашқы күндерінен бастап мұнда Арал теңізі мен Арал аймағының күрделі әлеуметтік-экономикалық, су шаруашылығы және экологиялық мәселелерін шешуге бағытталған жұмыстардың атқарылып жатқанын атап өтті.
– Аралды құтқару қоры халықаралық деңгейде белсенді жұмыс жүргізуде. Соның арқасында Арал өңіріне әлемдік қоғамдастық пен халықаралық қаржы институттары тарапынан айтарлықтай көмек көрсетіліп келеді. Біздің бірлесе жұмыс істегеніміздің арқасында бұл қор Біріккен Ұлттар Ұйымының Бас Ассамблеясы жанындағы бақылаушы мәртебесіне ие болды, – деді Нұрсұлтан Назарбаев.
Қазақстан Президенті Орталық Азиядағы трансшекаралық су ресурстары өңірдегі халықтардың ортақ игілігі екеніне тоқталды, сондай-ақ осы аймақтағы мемлекеттердің барлығы тиімді шешімдер іздестіріп, оңтайлы идеялар мен нақты жобалар ұсынып жатқанын айтты.
– Түрікменстанның бастамасы бойынша Біріккен Ұлттар Ұйымының деңгейінде Арал аймағы елдеріне арналған БҰҰ-ның Арнайы бағдарламасын қабылдау мәселесі қарастырылуда. Тәжікстанның ұсынысы бойынша Біріккен Ұлттар Ұйымының Бас Ассамблеясы 2018 жылдан бастап «Су – орнықты даму көзі» атты халықаралық іс-қимылдың онжылдығын жариялады. Өзбекстан биылғы маусым айында Ташкентте Орталық Азияның халықаралық экологиялық форумын жоғары деңгейде өткізді. Қырғызстанның бастамасы бойынша Біріккен Ұлттар Ұйымы құрылымдарының қолдауымен «Шу және Талас өзендерінің бассейндеріне арналған іс-қимылдардың стратегиялық бағдарламасы» әзірленді, – деді Мемлекет басшысы.
Нұрсұлтан Назарбаев Қазақстанның осы бағытта белсенді жұмыс атқарып жатқанын айтып, елдер делегацияларын биылғы 10-12 қазанда Астанада өтетін Трансшекаралық су ағыны мен халықаралық көлдерді қорғау және пайдалану жөніндегі БҰҰ конвенциясына мүше тараптар кеңесінің Сегізінші сессиясына қатысуға шақырды.
Қазақстан Президенті бірлескен іс-қимылдың арқасында қол жеткізілген оң нәтижелерге арнайы тоқталды.
– «Сырдария өзенінің арнасын реттеу және Арал теңізінің солтүстік бөлігін сақтау» ауқымды жобасын жүзеге асыру нәтижесінде Сырдария өзенінің төменгі саласындағы экологиялық жағдай елеулі түрде жақсарды. Солтүстік Арал қалпына келіп, онда судың деңгейі 2010 жылдан бері тұрақты түрде 42 метрлік көрсеткішті ұстап тұр. Судың тұздылығы төмендеп, теңіздің қоректік базасы, өсімдіктер мен жануарлар дүниесі қалпына келуде. Арал теңізінің қазақстандық бөлігіндегі микроклимат пен әлеуметтік жағдай жақсарды. Балық өңдейтін бірқатар кәсіпорын ашылып, олардың өнімі шетелге экспортталуда, – деді Мемлекет басшысы.
Нұрсұлтан Назарбаев шағын құрамда өзекті проблемалардың, ұйымның тиімділігін арттыруға және бірлескен күш-жігерді үйлестіруге бағытталған Халықаралық Аралды құтқару қоры міндеттерінің егжей-тегжейлі талқыланғанына назар аударып, Қазақстан ұсынған шараларға арнайы тоқталды.
– Қордың қазіргі институттарының негізінде Халықаралық Аралды құтқару қорының ұйымдастырушылық құрылымы мен шарттық-құқықтық базасын жетілдіру қажет. Арал теңізі бассейнінің су ресурстарын басқару жүйесін автоматтандырудың, бөлудің, есепке алудың, мониторинг жасаудың, соның ішінде олардың сапасын жақсартудың уақыты келді. Қазіргі жағдайда Орталық Азияның халықаралық су-энергетикалық консорциумын құру мәселесіне қайта оралудың маңызы зор. Халықаралық Аралды құтқару қорының Атқарушы комитетін елдеріміздің біріне тұрақты орналастыру мәселесін қарастыру керек, – деді Қазақстан Президенті. 
Мемлекет басшысы бүгінгі кездесу халықаралық ауқымдағы маңызды оқиға болып саналатынын және су ресурстары мен экология мәселелері бойынша өңірлік кооперация үдерісіне тың серпін беретінін атап өтті.
– Біз мұнда жаңа басымдықтар мен міндеттерді анықтадық. Орталық Азияның орнықты дамуы мен өркендеуі үшін бұл мәселелерді шешудің маңызы аса зор. Сондықтан, мұның бәрі біздің әрі қарай бірлесіп үйлесімді іс-қимыл жасауымызды талап етеді. Мен Қазақстанның әрқашан да өңірлік ынтымақтастық мәселелері жөнінде дәйекті әрі сенімді әріптес екенін және солай болып қала беретінін нық сеніммен айтқым келеді, – деді Нұрсұлтан Назарбаев.




///Мемлекет басшысына валюта-қаржы нарығындағы қазіргі ахуал мен еліміздің қаржы секторын несиелеу және сауықтыру үшін жүргізіліп жатқан жұмыстар жөнінде баяндалды. Сонымен қатар, Ұлттық банк төрағасы Қазақстан Президентіне ұлттық валютаның өзгеруіне әсер етуші факторлар туралы мәлімет берді.
Қасым-Жомарт Тоқаев Ұлттық банк тарапынан бұл салаға тиісті бақылау жүргізудің қажеттігін айтты.
Кездесу соңында Мемлекет басшысы бірқатар нақты тапсырма берді.
///
	 

	Әңгімелесу кезінде Қазақстан-Америка қарым-қатынастарының жай-күйі мен перспективалары, сондай-ақ алдағы 24-25 наурызда Гаагада өтетін Ядролық қауіпсіздік жөніндегі жаһандық саммитке дайындық барысы талқыланды.

	Екі мемлекеттің көшбасшылары халықаралық және өңірлік қауіпсіздік мәселелері жөнінде пікір алмасты. Украинадағы ішкі саяси жағдайдың дамуына айрықша назар аударылды.

	Қазақстан мен АҚШ Президенттері Украинадағы дағдарысты осы елдің аумақтық тұтастығын қамтамасыз ететін және барлық мүдделі тараптарды жақындастыруға септігін тигізетін дипломатиялық әдістерді пайдалана отырып бейбіт жолмен реттеу қажеттігін қуаттады.

	Нұрсұлтан Назарбаев бұл мәселе үдеріске қатысушылардың барлығының келіссөзі арқылы ғана шешілуге тиіс екенін атап өтті.

	Өз кезегінде Барак Обама Украинадағы жағдайды реттеу үшін БҰҰ немесе ЕҚЫҰ тәрізді халықаралық ұйымдардың атсалысуымен пәрменді тетіктер қалыптастыру қажеттігіне тоқталды. 
///
	 

	Екі елдің көшбасшылары Қазақстан-Германия екіжақты қарым-қатынастарының жай-күйі мен перспективаларын, сондай-ақ Қазақстан Президентінің Германияға сапары барысында қол жеткізілген келісімдер негізіндегі сауда-экономикалық ынтымақтастық аясын кеңейту мәселелерін талқылады.

	Бұған қоса, Нұрсұлтан Назарбаев пен Ангела Меркель Украинадағы ішкі саяси ахуалдың дамуымен қатар, халықаралық күн тәртібіндегі өзекті мәселелер жөнінде пікір алмасты.

	Әңгімелесу барысында Қазақстан Президенті украиндық дағдарысты барлық мүдделі тараптар арасындағы диалог жолымен, бұл елдің аумақтық тұтастығын қамтамасыз ету, сондай-ақ өзара күш көрсету мен ультиматумдардан бас тарту үшін халықаралық бітімгершіліктің ықтимал тетіктерін пайдалана отырып дипломатиялық тұрғыда реттеудің маңыздылығын қуаттады.

	Нұрсұлтан Назарбаев Қазақстан қажет болған жағдайда, Украинадағы ахуалдың бейбіт жолмен шешілуі үшін ымыралы шешімдерді әзірлеуге өзінің сындарлы үлесін қосуға дайын екендігін жеткізді.  
///Кездесу барысында Қазақстан мен Халықаралық электр байланысы одағының инфокоммуникациялық технология саласындағы өзара іс-қимыл мәселелері талқыланды.
Президент Қазақстанда жаңа инновациялар мен технологияларды дамытуға және енгізуге баса мән берілетінін атап өтті. Мемлекет басшысы өңірде заманауи инфокоммуникациялық инфрақұрылым құрудың маңыздылығын айтты.
Чжао Хоулинь Қасым-Жомарт Тоқаевқа Халықаралық электр байланысы одағы қызметінің негізгі бағыттары туралы мәлімдеді. Атап айтқанда, ол Президентке өзі басқаратын одақтың 4G және 5G сияқты телекоммуникациялар мен қызмет көрсету саласы бойынша әзірлеп жатқан халықаралық стандарттары жөнінде айтты.  
Халықаралық электр байланысы одағы Бас хатшысының бағалауынша, Қазақстанда блокчейн, Big Data технологияларын, жаңа сандық қаржы құралдарын пайдалануға, сондай-ақ, ауыл шаруашылығында, білім беру және денсаулық сақтау салаларында, мемлекеттік басқару ісінде кеңінен қолданылатын ақпараттық-коммуникациялық технологияларды енгізуге жақсы мүмкіндіктер жасалған деп санайды.
Кездесуге Цифрлық даму, қорғаныс және аэроғарыш өнеркәсібі министрі Асқар Жұмағалиев, Президенттің көмекшісі Мұрат Нұртілеуов, Халықаралық электр байланысы одағының өңірлік өкілі Кирилл Опарин қатысты.
 
 


///
	 

	Кездесуде сот төрелігін атқарудың қазіргі кезеңдегі жай-күйі, сондай-ақ соттардың қызметін одан әрі жетілдіру жөніндегі перспективалық міндеттер талқыланды.

	Нұрсұлтан Назарбаев судьялардың саны артқанын және олардың жұмысын жақсарту үшін барлық қажетті жағдайлар жасалғанын атап өтті. Осыған байланысты Мемлекет басшысы қазақстандық судьялардың қызметі алдағы уақытта сапалы жаңа деңгейге көтерілуі тиістігіне тоқталды.  

	Жоғарғы Сот төрағасы Мемлекет басшысының VI судьялар съезіндегі тапсырмаларының іске асырылу барысы, сот өндірісін жеңілдету, сот қызметінде төрешілдік рәсімдерді азайту жөнінде жүргізілген жұмыстар мен азаматтардың құқықтарын қорғауды күшейтуге, сот төрелігін атқару сапасын жақсартуға бағытталған шаралар туралы баяндады.

	Қ.Мәми сот төрелігін атқару үдерісіне араласудың алдын алу, сондай-ақ сот билігінің имиджін нығайтуға бағытталған өзге де мәселелерді қарастырған, сот билігінің тәуелсіздігі индексін көтеру жөніндегі Жоғарғы Сот әзірлеген іс шаралар жоспары туралы хабардар етті.  

	Бұдан бөлек, Жоғарғы Сот төрағасы сот төрелігіне қолжетімділікті арттыруды, істерді қараудың сотқа қатысушыларға ыңғайлы тәртібін, бітістіру үдерістерін кеңінен қолдану мен заманауи технологияларды пайдалануды қарастыратын Азаматтық іс-жүргізу кодексінің жаңа жобасына қатысты жұмыстардың барысы туралы баяндады.  

	Кездесу қорытындысында Мемлекет басшысы елдің сот жүйесін әрі қарай дамыту жөнінде бірқатар тапсырмалар берді.


///
	 

	

	Мемлекет басшылары экономикалық, ғылыми-технологиялық және мәдени-гуманитарлық өзара іс-қимыл аспектілерін талқылады. Сондай-ақ, халықаралық және өңірлік күн тәртібіндегі өзекті мәселелер жөнінде пікір алмасты.

	Қазақстан Президенті бұл кездесу И.Каримовтың былтырғы сапары аясында жүргізілген Қазақстан-Өзбекстан келіссөздерінің жалғасы болып саналатынын атап өтті.

	- Қазақстан мен Өзбекстан – өңіріміздегі бейбітшілікті, қауіпсіздікті, сауда мен әл-ауқаттың артуын қамтамасыз ететін негізгі мемлекеттер. Біз ортақ жауапкершілікті терең сезіне отырып, жағдайға келіссөздер жолымен ықпал етуге ұмтыламыз. Өңірде су ресурстары, энергетика, азық-түлік жөнінде бірқатар мәселелер бар, халықаралық тәжірибедегідей, біз оны басқа мемлекеттердің араласуынсыз өзіміз шешуге тиіспіз, - деді Нұрсұлтан Назарбаев.

	Мемлекет басшысы Қазақстан мен Өзбекстан арасындағы екіжақты қарым-қатынастарда ешқандай даулы мәселелер жоқ екенін атап өтті.

	- Мен келіссөздерімізді жоғары бағалаймын. Өзіміз қол жеткізіп отырғандай, бүгін елдеріміз арасындағы Стратегиялық серіктестік туралы шартқа алғаш рет қол қойылатын болады. Бізде Мәңгілік достық туралы базалық шарт та бар. Екі елдің Үкіметтері жұмыс жүргізіп, қол қойылғаннан кейін қарым-қатынастарымызды жаңа деңгейге шығаратын құжаттарды сапалы дайындады. Өңір халқының басым көпшілігінің назары біздің кездесуімізге ауып отырғанын білеміз. Қазақстан мен Өзбекстан қарым-қатынастары екі ел халықтарының игілігі үшін нығая түседі деп ойлаймын. Бұл – келіссөздеріміздің басты мақсаты. Жоғары деңгейдегі осындай кездесуді жалғастыруымыз қажет, - деді Қазақстан Президенті.

	Өз сөзінде И.Каримов Нұрсұлтан Назарбаевтың әр сапары барысында өзекті мәселелер талқыланып, маңызды шешімдер қабылданатынын атап өтті.

	- Мемлекет басшылары арасындағы келіссөздер тұрақты өтіп тұруы тиіс деп санаймын. Бұл Қазақстанның да, Өзбекстанның да мүдделеріне сай келеді. Орталық Азия өңіріндегі және әлемдегі жедел өзгеріске түсіп жатқан жағдайлар жөніндегі ортақ ұстанымды әзірлеу қажеттілігі Нұрсұлтан Назарбаевтың бастамасымен Стратегиялық серіктестік туралы шартқа қол қоюымызға ықпал етті. Біз Қазақстанның әлеуеті өте жоғары екенін білеміз, егер оған Өзбекстанның да әлеуеті қосылатын болса, онда бұл өзге мемлекеттер санасатын барынша мығым ұстаным болады. Мен бұны аталған құжатқа қол қоюға себеп болып табылатын басты идеяның бірі деп ойлаймын, – деді Өзбекстан Президенті.

	И.Каримов Қазақстан Президентінің Өзбекстанға сапары бағдарламасының мазмұнды екеніне де тоқталды. Атап айтқанда, жарқын тұлғасы мен шығармашылығы Өзбекстанда зор құрметке ие ұлы ойшыл Абайдың Ташкенттегі ескерткішін ашу жоспарланып отыр. Оның пікірінше, бұл елеулі оқиға екі елдің өзара қарым-қатынасы тарихынан берік орын алады.   

	Өзбекстан Президенті елдер арасындағы екіжақты қарым-қатынастар үдемелі дамып келе жатқанын атап өтті.

	- Әлемде бұрынғысынша болжап білмейтін дағдарыстық үдерістер байқалып отырғанына қарамастан, біздің елдеріміз арасындағы тауар айналымына өсу үрдісі тән. Мысалы, 2012 жылы ол 9,6 пайызға өсіп, 2 миллиард 700 миллион долларды құрады. Бұл динамика жақсы әлеуеттің бар екенін көрсетеді және біз оны арттыруға тиіспіз, - деді И.Каримов.   

	Сөз соңында Өзбекстан Президенті екі ел арасындағы тауар айналымын одан әрі әртараптандыру қажеттігіне тоқталып, Нұрсұлтан Назарбаевтың сапары табысты әрі жемісті болатынына сенімін білдірді. 

/// 
Мемлекет басшысы Қазақстан халқының және жеке өзінің атынан құттықтады.
«Бұл жеңіс Ұлыбритания халқының Сіздің саясатыңызға білдірген айқын қолдауының көрсеткіші екені анық. Сіздің Премьер-министр лауазымындағы қызметіңіз еліңіздің өркендеуіне және Қазақстан мен Ұлыбритания арасындағы стратегиялық әріптестіктің одан әрі дамуына септігін тигізетініне сенімдімін», – делінген жеделхатта.
Нұрсұлтан Назарбаев Д.Кэмеронға зор денсаулық пен қажымас қайрат, жауапты қызметіне табыс, ал достас Ұлыбритания халқына береке-бірлік пен бақуаттылық тіледі. 
////// 
Биылғы саммит «Бірлік пен ынтымақ әділеттілік пен бейбітшілік үшін» деген тақырыпен өтті. Оған ұйымға мүше 56 елдің өкілдері, соның ішінде 30-дан аса мемлекет пен үкімет басшылары қатысты.
Іс-шараға қатысушыларға арнаған сөзінде Қазақстан Президенті ИЫҰ-ға мүше мемлекеттер үшін өзекті мәселелерді шешудің маңыздылығын атап өтті. Олардың қатарында жаһандық адами даму индексінің ең төменгі көрсеткіштері, білім беру және медициналық қызметтерге қолжетімділіктің төмендігі айтылды. Нұрсұлтан Назарбаевтың пікірінше, осы қиындықтар Ислам әлеміндегі көптеген елдердің дамуын барынша тежейді.
Бұл ретте Мемлекет басшысы мұсылман үмбеті үшін басты қауіп ішкі жанжалдар мен қақтығыстар екеніне тоқталды. Атап айтқанда, Ислам ынтымақтастығы ұйымына мүше 11 мемлекет осындай қиындықты бастан өткеруде. Жуықта ғана өркенді ел саналған Ливия, Сирия сияқты мемлекеттердің ойраны шықты, Ирак соғыстың салдарынан қатты күйзелуде. Ислам әлемі суннит және шиит болып бөліну қаупінің алдында тұр. Нұрсұлтан Назарбаев бұған жол бермеу қажеттігін атап көрсетті.
Қазақстан Президенті мұсылман елдерінің ішінде бір-біріне қарсы әскери блоктар құру идеясына да жол бермеу керектігін, бұл  еш пайда бермейтін, болашақ тұрақтылыққа балта шабатын әрекеттер екеніне назар аударды.
Нұрсұлтан Назарбаев ислам әлемі елдерінің жаппай  қарулану бәсекесіне түсуі, әсіресе жаһандық ядролық қаруды таратпау режимін бұза отырып жанталасуы мүлдем ақылға сыймайтынын айтты. Қазақстан Таяу Шығыста ядролық қарудан азат аймақ құруды жақтайды.
Мемлекет басшысы бүгінде Ислам ынтымақтастығы ұйымына мүше 15 ел халықаралық лаңкестердің қысымына ұшырағанын айтып, соның кесірінен сан миллион мұсылман үмбеті әлемнің әр қиырында жанына сауға сұрап, жайлы өмір іздеген босқынға айналуға мәжбүр болғанына тоқталды.
Қазақстан Президенті лаңкестіктен бірінші кезекте мұсылман әлемі елдерінің өздері зардап шегетінін, апта сайын ешбір жазығы жоқ ондаған адам лаңкестік шабуылдардың құрбанына айналып отырғанын айтты.
Нұрсұлтан Назарбаев әлемде әртүрлі дін өкілдері мен сан алуан мәдениет иелері бейбітшілік пен келісімде өмір сүріп жатқан талай мұсылман елдері бар екеніне назар аударды. Қазақстан Президенті 17 конфессия мен 100-ден астам этнос өкілдері біртұтас азаматтық ұлтқа айналған біздің елді бұған мысал ретінде келтірді.
Мемлекет басшысы біздің республика өзара жауапкершілік пен қолдаудың ұлттық моделін табысты дамытып жатқанын, оның ең басты тетігі  Қазақстан халқы Ассамблеясы екенін атап өтті. Бұған қоса, 15 жылдан бері біздің жерімізде Әлемдік және дәстүрлі діндер лидерлерінің съезі өтіп келеді.
Қазақстан Президенті әрбір мемлекет пен қоғамның ең басты міндеті ретінде ішкі тұтастықтың маңыздылығын айтты. Осыған байланысты Нұрсұлтан Назарбаев Сирияда араз топтардың арасында диалог орнай бастағанына, Ислам ынтымақтастығы ұйымы ондағы бітім үдерісіне қолдау білдіруі қажеттігіне назар аударды.
Нұрсұлтан Назарбаевтың айтуынша, Қазақстан көптеген елдердегі жанжалдарды реттеуге қатысып, бейбіт өмірге оралуына қолғабыс етіп келеді. Мәселен, еліміз Ирактағы бітімгершілік миссияға белсене қатысты, Ауғанстанға көмек қолын созды және Иранның ядролық бағдарламасы төңірегіндегі проблеманы шешуге атсалысты. Қазақстанның бастамасымен және БҰҰ-ның қолдауымен Нью-Йорк пен Астанада бейбітшілікті және терроризмге қарсы іс-қимылды қолдаған халықаралық форумдар өтті.
Мемлекет басшысы ислам мен прогресс ұғымдары қатар жүруі керектігін айтты. Біріншіден, Ұйымға мүше елдердің Сауда-экономикалық және техникалық ынтымақтастық жөніндегі бас келісімін дәйекті түрде жүзеге асырып, еркін сауда аймағын құрған жөн. Екіншіден, «Ислам инфрақұрылымдық ықпалдастығы» стратегиялық жобасын жасап, жүзеге асыруымыз қажет. Үшіншіден, энергияның баламалы көздері, биотехнологиялар, материалтану секілді бағыттардың қарқынды дамуын ескеріп, 2017 жылы Астанада ИЫҰ-ның ғылым мен технология жөніндегі саммитін өткізу ұсынылды. 
Қазақстан Президенті ИЫҰ алдында тұрған маңызды мақсат Ұйым аясында лаңкестікке қарсы тұрудың шаралар кешенін жасау екенін айтты. Бұл ретте Нұрсұлтан Назарбаев лаңкестік актілер жөнінде біржақты ғана жарияланып жатқанына және сонымен байланысты исламофобияға айрықша назар аударып, осы мәселеге арналған тұрақты жұмыс істейтін форум құруды ұсынды.
Соңында Нұрсұлтан Назарбаев Саммит барысында айтылған бастамалар табысты жүзеге асырылады деп үміттенетінін жеткізді.
Саммит қорытындысы бойынша «ИЫҰ-2025: Іс-қимыл бағдарламасы» деп аталатын 10 жылдық стратегиялық құжат пен өзге де өзекті мәселелерге қатысты қарарлар қабылдау жоспарланып отыр.
Сонымен қатар қорытынды коммюнике жобасына Қазақстан ұсынған бірқатар халықаралық бастамалар кірді.  




///
	

	Нұрсұлтан Назарбаев Қазақстан мен Ватикан арасында жемісті ынтымақтастық бар екенін атап өтті, сондай-ақ Киелі Тақтың Әлемдік және дәстүрлі діндер көшбасшылары съезін шақыру идеясына қолдау көрсеткені және оның жұмысына белсенділікпен қатысқаны үшін ризашылығын білдірді.

	Осы орайда, А.Содано Рим Папасы XVI Бенедикттің сәлемін жеткізді және Ватиканның біздің еліміздің конфессияаралық келісімді дамытуға қосқан үлесін және оның халықаралық қауіпсіздік саласындағы, сондай-ақ дінаралық және этносаралық диалог пен толеранттылық саласындағы рөлін жоғары бағалап отырғанын атап өтті.

	Бүгінде Қазақстанда 100-ден астам католик храмы мен шіркеуі жұмыс жүргізеді.    

/// 
Кеңеске Президент Әкімшілігінің Басшысы Н.Нығматулин, Ұлттық банк төрағасы Д.Ақышев, Президент Әкімшілігі Басшысының орынбасары Қ.Ақсақалов, сондай-ақ министрліктердің, жергілікті атқарушы органдардың, құқық қорғау құрылымдарының басшылары, іскер және ғылыми орта өкілдері қатысты.
Іс-шараны ашқан Мемлекет басшысы отандық экономиканың тиімділігін арттыру жөнінде қойылған міндеттерді жүзеге асыру көбіне өңірлерге байланысты екенін, олардың қатарында Алматы маңызды рөл атқаратынын айтты.
Қала ірі экономикалық орталық ретінде қалыптасты, ол республикалық бюджеттің доноры болып табылады және бүгінде жиынтық ішкі өнімнің бестен бірін қамтамасыз етеді. Алматы жетекші білім орталығы да болып саналады, мұнда елдегі жоғары оқу орындарының 40 пайыздайы шоғырланған. 86 ғылыми-зерттеу институты мен 11 мың ғылыми қызметкерлерді қамтитын, инновация мен экономиканың ғылыми қамтымды секторларын дамытуға қомақты үлес қосуы тиіс салмақты ғылыми әлеует бар. Қалада 17 республикалық мәдениет және өнер ұйымы жұмыс істейді. Халықаралық деңгейдегі қазіргі заманғы спорт нысандарының желісі құрылған, олар алматылықтарды ғана емес, өзге өңірлер мен елдерден айтарлықтай мөлшерде туристер тартып отыр, – деді Нұрсұлтан Назарбаев.
Қазақстан Президенті Үкіметтің кеңейтілген отырысында жарияланған, ақша-несие саясатының тиімділігін арттыруға және елдегі қаржы тұрақтылығын сақтауға бағытталған экономиканы қосымша қолдау шараларын да еске салды.
Сарапшылардың мәліметінше, әлемдік экономиканы жайлаған дағдарыс ұзаққа созылады. Біз қабылдаған, жалпы құны шамамен 2 триллион теңге көлемінде болатын қосымша шаралар 60 мың адамды жұмыспен белсенді қамтуға, 18 мың жаңа жұмыс орнын ашуға және мыңға тарта инфрақұрылымдық жобаларды іске асыруға мүмкіндік береді. Қойылған міндеттерді тиімді жүзеге асыру негізінен өңірлер мен мемлекеттік аппараттың кәсібилігіне байланысты болады, – деді Мемлекет басшысы.
Нұрсұлтан Назарбаев қаржы ресурстарының шектеулі екендігін ескеріп, оны барынша тиімді пайдалану қажеттігін айтты.
Қаланың алдына қоятын негізгі міндетім – инвестиция тарту, жұмыс орындарын ашу. Әкім мен оның аппаратының жұмысын бағалау осыған байланысты болады. Мемлекет-жекеменшік серіктестігін белсенді түрде енгізу қажет. Әкім баяндағандай, қалада бұл жұмыстар қазірдің өзінде басталып кетті. Тек биыл ғана жалпы құны 30 миллиард теңгеге мемлекет-жекеменшік серіктестігі негізінде 25 балабақша, 3 мектеп және бір емхана салынады, – деді Қазақстан Президенті.
Сонымен қатар, Мемлекет басшысы әкімдікке қаладағы ірі жобаларды жүзеге асыру үшін инвестиция тарту мәселесін пысықтауды тапсырды.
Алты жыл бұрын менің тапсырмаммен индустриялық даму бағдарламасы іске қосылды. Осы уақыт аралығында елде 900 жаңа нысан салынды, 100 мыңға жуық жұмыс орны ашылды. Сонымен бірге, осы бағдарлама басталғаннан бері Алматыда жалпы инвестиция көлемі 285 миллиард теңге болатын барлығы 27 жоба жүзеге асырылған, соның  243 миллиард теңгесі үш жобаға тиесілі. Тек 42 миллиард теңгесі ғана жеке инвестициялардың үлесінде. Алматының әлеуеті үшін бұл жеткіліксіз, – деп атап өтті Нұрсұлтан Назарбаев.
Бұл ретте Қазақстан Президенті Алматы қаласының іскерлік ортасында инновациялық, жобалық-конструкторлық және сервистік кәсіпорындарды ұлғайту қажеттігіне назар аударды.
Қазіргі заманғы қалаға инновациялық экономика қажет. Бұны уақыт пен күшейіп келе жатқан жаһандық бәсекелестік талап етіп отыр. Сол үшін біз Алматыда «Алатау инновациялық технологиялар паркі» арнаулы экономикалық аймағын құрдық. Бүгінде 150 компания тартылып, олар 15,5 миллиард теңге инвестиция салды. Бұл жұмыстың басы ғана, жүктеме деңгейі мен еңбек өнімділігін арттыру қажет. Алматыда 42 жоғары оқу орны,  соның ішінде алты ұлттық оқу орны мен барлық студенттердің үштен бірі шоғырланған. Алайда олардың жанында екі технопарк қана жұмыс істейді. Біреуі – әл-Фараби атындағы Қазақ ұлттық университетінің жанында, екіншісі – Қ.Сәтбаев атындағы Қазақ ұлттық техникалық зерттеу университеті жанында, – деді Мемлекет басшысы.
Осыған байланысты Нұрсұлтан Назарбаев жас ғалымдар мен студенттерге өз идеяларын жүзеге асыру және жаңа әзірлемелерді енгізу үшін қажетті жағдайлар жасау міндетін қойып, білім және ғылым министрі Е.Сағадиевке осы тапсырманың орындалуын айрықша бақылауға алуды тапсырды.  
Сонымен қатар Қазақстан Президенті жергілікті атқарушы органдарды шағын және орта бизнесті белсене қолдауға шақырды.
Бұл сектор Алматының өңірлік жиынтық өнімінің 85%-ын құрайды. Өндіріс көлемін сақтау, шағын және орта бизнесті қолдау үшін елде жалпы 600 миллиард теңге бөлінеді. Капиталды заңдастыру үдерісі айтарлықтай жеңілдетілуде. Халықтың жұмыспен қамтылуын қолдау үшін қалаға қосымша 2,7 миллиард теңге бөлінеді, бұл тағы 2 мың адамды жұмыспен қамтуға мүмкіндік береді. Алматы бірінші кезекте осы мүмкіндіктерді пайдалануға тиіс. Барлық банктер, шағын және орта бизнес субьектілерінің бестен бірі дерлігі осында орналасқан, құрылыс секторы дамыған. Сондықтан әкімдікке осы бағыттардың барлығы бойынша жұмысты жандандыру қажет, – деді Мемлекет басшысы.
Нұрсұлтан Назарбаев тұрғын үй құрылысын одан әрі дамыту ісіне назар аударды.
«Нұрлы жол» бағдарламасы аясында тұрғын үй құрылысына 47 миллиард теңге бөлініп, 3000-нан астам пәтер салынатын болады. Бұл ретте 1 шаршы метр баспана бағасы Алматы үшін 200 мың теңгеден аспайды. Кезекте тұрғандарға сатып алу құқығы берілетін жалдамалы тұрғын үй үшін төлем 1 шаршы метріне 1230 теңгеден, ал сатып алу құқығынсыз 640 теңгеден аспайды, – деді Қазақстан Президенті.
Мемлекет басшысы тұрғын үй-коммуналдық шаруашылық және қала халқына әлеуметтік қызмет көрсету саласындағы түйткілдерді де шешу қажеттігін атап өтті.
Таяуда сіздерде әкімдердің халық алдындағы есеп беру жиындары аяқталды. Қалалықтар көтеретін негізгі мәселелер тұрғын үй-коммуналдық шаруашылығына, көлік қатынасына, тұрақтарға, арық желісіне байланысты болып келеді. Әкімдік қоғамдық көлік жүйесін дамытуға, қала халқына қызмет көрсету деңгейін арттыруға қатысты жұмысты жалғастыруы керек. «Оңай» электрондық билет жүйесінің кейбір қолайсыз және әлі шикі тұстарына қатысты белгілі бір шағымдар бар. Экология проблемасы да Алматы үшін мейлінше өзекті мәселе болып қалып отыр. Әкімдік қаланы көгалдандыру, көлікті және жекеменшік үйлерді газға көшіру, қалаға сырттан кіретін 250 мыңнан астам көліктердің қозғалысын реттеу жұмыстарын жалғастыруы керек. Бұл орайда осы саладағы халықаралық тәжірибені зерттеу қажет, – деді Қазақстан Президенті.
Сондай-ақ Мемлекет басшысы ипотекалық несие алушылардың проблемаларына тоқталды.
Менің тапсырмам бойынша Үкімет бұл түйткілді шешу жөніндегі жұмысты бастады. 25 мыңға жуық проблемалық несиелерді қайта қаржыландыру үшін 130 миллиард теңге бөлінді. Алматыда 7 мыңға жуық проблемалық несие иелері арасынан 3565 өтінім банктер қарауына ұсынылып, соның 1470-і қазірдің өзінде қайта қаржыландырылды. Бұл жұмысты жалғастыру керек. Бұл ретте 90 миллиардқа жуық теңге әлі игерілген жоқ. Мұндай шырғалаң халықтың наразылығын тудырады. Дегенмен, көмек тек шынымен мұқтаждарға ғана көрсетілуге тиіс, – деді Нұрсұлтан Назарбаев.
Қазақстан Президенті криминогендік ахуалға да тоқталып, азаматтардың қауіпсіздігін күшейту қажеттігіне назар аударды. Атап айтқанда, Мемлекет басшысы универсиаданың басталуы және айтарлықтай көп спортшылардың, жанкүйерлердің, туристердің келуі қарсаңында қалада құқықтық тәртіпті қатайту жөнінде кешенді шаралар қабылдап, бейнекамералар орнатып, көшелерді жарықтандыру ісін жалғастыруды тапсырды.
Нұрсұлтан Назарбаев атап өткендей, универсиада өткізу Қазақстан үшін  елеулі экономикалық тиімділік әкелетін маңызды имидждік жоба болып саналады. Осы орайда Қазақстан Президенті Үкіметке ұйымдастыру комитетімен және қала әкімдігімен бірлесіп, бұл іс-шараға ойдағыдай дайындық жасау үшін барлық қажетті шараларды қабылдауды тапсырды.
Бүгінде бірқатар нысандар әлі дайын емес. «Медеу» мұзайдынының, «Шымбұлақ» тау-шаңғысы базасының және Балуан Шолақ атындағы Спорт сарайының дайындығы айтарлықтай алаңдаушылық туғызады. Бұдан бөлек, ойындар өткен соң нысандарды қалай пайдалану керектігі жөнінде қазірдің өзінде ойлану қажет. Бұл ретте бюджетке түсетін салмақ мейлінше аз, ал  спорт нысандары халық үшін қолжетімді болуға тиіс. Универсиаданы өткізу қаланың дамуына тың серпін беріп, оның архитектуралық келбетін жақсартып, қонақ үйлердегі, мейрамханалардағы, қоғамдық көліктегі және спорт нысандарындағы қызмет көрсету деңгейін арттыруға тиіс. Соның бәрі шағын және орта бизнесті жандандырып, көрсетілетін қызмет ауқымын ұлғайтып, жаңа жұмыс орындарын ашуға септігін тигізеді, – деді Мемлекет басшысы.
Сондай-ақ іс-шара барысында  Инвестиция және даму министрі Ә.Исекешев, Мәдениет және спорт министрі А.Мұхамедиұлы, Алматы қаласының әкімі Б.Байбек баяндама жасады.
 

///Қайрат Пернешұлы Қожамжаров Қазақстан Республикасының Мемлекеттік қызмет істері және сыбайлас жемқорлыққа қарсы іс-қимыл агенттігінің төрағасы болып тағайындалсын.
 
Қазақстан Республикасының
            Президенті                                                                                              Н.Назарбаев
 
Астана, Ақорда, 2016 жылғы 13 қыркүйек
                 № 330
/// 
Кездесу барысында Нұрсұлтан Назарбаев Эмомали Рахмонға еліне шақырғаны және қонақжайлықпен қарсы алғаны үшін алғыс айтты, сондай-ақ тәжік халқын екі маңызды мерекемен – Тәуелсіздік күнімен және Гиссардың 3000 жылдығымен құттықтады.
Қазақстан мен Тәжікстанды өзара құрмет пен сенімге негізделген дәстүрлі достық қарым-қатынастар байланыстырады. Біздің елдеріміздің арасында саяси да, экономикалық тұрғыдан да келіспеушілік жоқ. Тәжікстан бізбен бауырлас ел, сондықтан біз оның орнықты дамуына мүдделіміз. Әлемдік экономикадағы қазіргідей күрделі жағдайда біздің бірлескен  ынтымақтастықты дамытуға қажетті мүмкіндіктеріміз бар, – деді Нұрсұлтан Назарбаев.
Мемлекет басшысы сондай-ақ елдеріміз халықаралық саясатта ортақ қағидаттарға сүйенетінін, бұған ШЫҰ, АӨСШК және ҰҚШҰ секілді ұйымдар аясындағы тығыз ынтымақтастық айғақ екенін айтты.
Тәжікстан Президенті Эмомали Рахмон екіжақты қарым-қатынастарды дамытуға көңіл бөліп отырғаны үшін Нұрсұлтан Назарбаевқа алғыс айтты. Сонымен қатар, бүгінде екі елдің серіктестігі түрлі салада, соның ішінде сауда-экономика саласында нығайып келе жатқанына тоқталды.
Сіздің бүгінгі сапарыңыз біздің елдеріміздің арасындағы тату көршілік қарым-қатынастарды дамыту үшін тың серпін береді, – деді Тәжікстан Президенті.
Келіссөздер қорытындысы бойынша мынадай құжаттарға қол қойылды: 
– Қазақстан Республикасы мен Тәжікстан Республикасы арасындағы стратегиялық серіктестік туралы шарт;
– ҚР Үкіметі мен ТР Үкіметі арасындағы ақпаратты техникалық қорғау саласындағы ынтымақтастық туралы келісім;
–  ҚР СІМ және ТР СІМ арасындағы ынтымақтастық бағдарлама;
– ҚР Үкіметі мен ТР Үкіметі арасындағы еңбек қызметі және еңбек мигранттарының, екі елдің аумағында уақытша жұмыс істейтін ҚР және ТР азаматтарының құқықтарын қорғау туралы 2006 жылғы 4 мамырдағы келісімге өзгерістер мен толықтырулар енгізу туралы хаттама;
– ҚР Үкіметі мен ТР Үкіметі арасындағы білім саласындағы 2000 жылғы 13 маусымдағы келісімге өзгерістер мен толықтырулар енгізу туралы хаттама;
– ҚР Мәдениет және спорт министрлігі мен ТР Үкіметі жанындағы жастар ісі, спорт және туризм комитеті арасындағы келісім.



///
	 

	Мемлекет басшысы оқу кабинеттерін аралап көрді және «Қазақстан-2050» Стратегиясына арналған ашық сабаққа кірді. Нұрсұлтан Назарбаев оқушыларға елдің 2050 жылға дейінгі дамуының негізгі басымдықтары туралы әңгімеледі, сондай-ақ болашақ мамандық таңдауға қатысты кеңестерін айтты.

	– Стратегияда Қазақстанның алдағы дамуының бағыт-бағдары жазылған. Біз дамыған 30 мемлекеттің қатарына қосылғымыз келеді. Сол үшін білім беруді, денсаулық сақтауды, жаңа технологиялар мен  инновацияларды дамытумен айналысып, инфрақұрылымдар қалыптастырудамыз. Біз алдымызға қойып отырған ең басты міндет – халық тұрмысын жоғары деңгейге көтеру. Бұл Стратегия сіздердің буын үшін жасалды, өйткені оны сіздер жүзеге асырып, нәтижесін көресіздер. Дамуға ілесу үшін мамандықты дұрыс таңдау керек. Жас кезіңде бәріне үлгергің келеді, бірақ оған уақыт жете бермейді. Сондықтан бір кәсіпке тоқталып, бүге-шігесіне дейін зерттеген жөн, сонда жетістікке жететін боласыздар. Кез келген ұжымда кәсіпқой мамандарды құрметтейді және әрдайым олардың айтқанын тыңдайды, – деді Қазақстан Президенті.

	Нұрсұлтан Назарбаев мектеп мұғалімдерімен де әңгімелесіп, олардың қызметінің маңыздылығын атап өтті.

	– Балалардың сапалы даярлығы үшін үнемі жұмыс істеп, олардың әлеуетін жүзеге асыру үшін қажетті жағдайдың бәрін жасау керек. Олар халықаралық олимпиадаларда жеңіске жетуге тиіс. Өзгелерге үлгі болатын жоғары білімді, үйлесімді дамыған тұлғаларды өсіру керек. Олардың әрі қарай білім алуы үшін Астанада жаңа университет салынып, жұмыс істеп жатыр. Соның арқасында қазір жоғары санатты білім алу үшін шетелге шығудың қажеттілігі жоқ. Сол университетке қарап өзгелері де бой түзеуі тиіс, – деді Мемлекет басшысы.

	БАҚ өкілдеріне арналған брифингте Қазақстан Президенті баршаны білім күнімен құттықтап, оқушыларға, ата-аналар мен мұғалімдерге мықты денсаулық және табыс тіледі.

	– Елімізде шамамен 8 мыңға жуық мектеп есігін ашып, 2,6 миллион бала оқуын бастайды. Оқушылардың саны өткен жылмен салыстырғанда 70 мыңға ұлғайды. Бұл күні бүкіл еліміз бойынша жаңадан 63 мектеп іске қосылды. Жалпы, тәуелсіздік жылдарында елімізде мыңдаған мектеп салынды, бұл өскелең ұрпаққа деген қамқорлықты білдіреді, – деді Мемлекет басшысы.  

	Қазақстан Президенті Республикада 300 мың мұғалім жұмыс істейтінін, соның 11 мыңнан астамы елордалық мектептерде сабақ беретінін атап өтті.

	– Қазақстанның болашағы мұғалімдердің қолында. Балаларды патриоттық пен толеранттылық рухында тәрбиелеу керек. Олар достыққа адал болып, ата-ана мен үлкендерді құрметтеуі тиіс. Осының бәрі – біздің қоғамның ешқашан мәнін жоғалтпайтын құндылықтары, біз оны балаларымызға мирас етуіміз керек, – деді Нұрсұлтан Назарбаев.

	№75 көпбейінді жаңа мектеп-гимназияда 1300-ден астам елордалық бала оқитын болады. Оқу орны заманауи оқу жабдықтарымен қамтылған, оқушылардың ғарыштану, медицина саласындағы ғылыми-зерттеу жұмыстарына қатысуына мүмкіндік беретін зертханасы, сондай-ақ педагогикалық және ақпараттық технологиялар интеграциясы орталығы бар. 



/// 
Отырыс барысында 2015 жылғы әлеуметтік-экономикалық даму қорытындылары шығарылып, экономикалық өсімді қамтамасыз ету жөніндегі шаралар айқындалды.
Мемлекет басшысы 2016-2018 жылдарға арналған Дағдарысқа қарсы іс-қимыл жоспары аясындағы негізгі жұмыс бағдарының бірі қаржы тұрақтылығын қамтамасыз ету екенін атап өтті.
– Ұлттық банк теңгенің еркін айырбас бағамы деңгейін сақтап, бағамның күрт ауытқуына жол бермей және долларсыздандыруды жалғастыра отырып,  тиімді ақша-несие саясатын жүргізуді қамтамасыз етуге тиіс. Бүгінде банктердің ликвидтілік алуына шектеу жоқ. Ұлттық банк қазіргі жағдайда дұрыс саясат жүргізіп отыр деп санаймын. Қаржы ахуалына күн сайын мониторинг жасауды жүзеге асырып, Үкіметпен бірге жедел шаралар қабылдаған жөн, – деді Қазақстан Президенті.
Нұрсұлтан Назарбаев «Нұрлы жол» және индустрияландыру жөніндегі мемлекеттік бағдарламаларды орындау, агроөнеркәсіп кешеніндегі басымдығы бар жобаларды жүзеге асыру, шағын және орта бизнесті қолдау арқылы жұмыспен қамтуды және іскерлік белсенділікті қамтамасыз ете отырып, экономиканы одан әрі әртараптандыруға айрықша назар аудару қажеттігін атап өтті. 
Қазақстан Президенті қаржылық мүмкіндіктерді, соның ішінде теңгенің айырбас бағамын өзгерту есебінен болған үнемдеуді ескере отырып, төмендегідей бағыттар бойынша дағдарысқа қарсы қосымша шараларға қаражат бөлу жөнінде шешім қабылданғанына назар аударды. 
Тұрғын үй құрылысын жандандыру
Саланың одан әрі дамуына қолдау жасау үшін «Нұрлы жол» бағдарламасын 2017 жылы жүзеге асыруға жоспарланған қаражатты 2016 жылға ауыстыру есебінен 360 миллиард теңге бөлу жөнінде тапсырма берілді.
Осы қаражаттың 53 миллиард теңгесі «Бәйтерек» холдингі желісі арқылы жалға берілетін тұрғын үй құрылысын жалғастыруға, 149 миллиард теңгесі несиелік тұрғын үй құрылысына, соның ішінде 22 миллиард теңге салымшыларды жергілікті атқарушы органдар мен Тұрғын үй құрылыс жинақ банкі арқылы несиелеуге бағытталады. Сонымен қатар, жекеменшік құрылыс компанияларын қолдау үшін «Самұрық-Қазына» АҚ арқылы қайтарымды негізде 97 миллиард теңге бөлінеді. Бұл ретте құрылысшыларға қойылатын талаптар бірлесіп қаржыландыруды, жері мен жобалық-сметалық құжаттарының, жүзеге асыру ісінің бекітілген бағасының болуын қамтуы тиіс екендігі атап өтілді.
Мемлекет басшысы жаппай тұрғын үй салынатын жаңа аудандарға инфрақұрылым тарту үшін әкімдіктер арқылы 61 миллиард теңге бөлінетінін айтты.
– Бұл жұмыстардың жауапкершілігі осы қызмет жүргізілетін өңірдің әкімдеріне  тікелей жүктеледі. Баспана құны әлеуметтік сипатта болуға тиіс екендігіне айрықша назар аударғым келеді, – деді Нұрсұлтан Назарбаев.
Қазақстан Президенті бұл шаралар 2016 жылы қосымша 1,5 миллион шаршы метр тұрғын үйді пайдалануға беруге және ІЖӨ өсіміне үлес қосуға мүмкіндік беретінін айтты.
Инфрақұрылымдық жобаларды жүзеге асыруды жеделдету 
Мемлекет басшысы 2016 жылы «Нұрлы жол» мемлекеттік бағдарламасын жүзеге асыруға жоспарланған, Ұлттық қор қаражатының бағам айырмасы есебінен қалыптасқан 194,5 миллиард теңгені бөлуді тапсырды. Осы қаражаттың 78 миллиард теңгесі «Нұрлы жолда» 2016 жылға қарастырылған инфрақұрылымдық жобаларды жеделдетуге, соның 28 миллиард теңгесі апат жағдайындағы мектептерден және үш ауысымдағы оқытудан 2017 жылдың аяғына дейін толық арылу үшін 42 жаңа мектептің құрылысын салуға бағытталады.
Шағын және орта бизнесті, экономиканың базалық салаларын қолдау 
Қазақстан Президенті жеке компаниялардың басқаруына берілгенге дейін Бірыңғай жинақтаушы зейнетақы қоры салымшыларының қаражаттарының сақталуы мен табыстылығын қамтамасыз етуді, бос зейнетақы жинақтарын 2016 жылы 1 триллион 450 миллиард теңге сомасында бірқатар бағыттар бойынша инвестициялауды тапсырды. Атап айтқанда, 500 миллиард теңге БЖЗҚ қаражатының әртараптылығын қамтамасыз ету және азаматтардың зейнетақы жинақтарының табыстылығын арттыру мақсатында сыртқы нарықтарда инвестициялау үшін шетел валютасына ауыстыруға бағытталады.
Сондай-ақ 600 миллиард теңге екінші деңгейлі банктер мен ұлттық холдингтердің шартталған облигацияларын қайтарымды негізде және зейнетақы активтерінің сақталуы мен табыстылығын арттыру үшін нарықтық пайыздық мөлшерлеме арқылы сатып алуға жұмсалады. Бұдан әрі аталған қаражат экономиканың маңызды секторларын ынталандыру үшін инвестицияланады. Негізі бағыттардың қатарында, біріншіден, шағын және орта бизнес қажеттіліктерін айналым қаражаты арқылы шарттық негізде қаржыландыру және қарыздарын қайта қаржыландыру мәселесі бар. Бұл кәсіпкерлердің 700 жобасын қаржыландыруға, 14 мың жұмыс орнын ашуға, 540 миллиард теңгенің өнімін өткізуге және бюджетке шамамен 60 миллиард теңге салық түсімін қамтамасыз етуге мүмкіндік береді. Екіншіден, Қазақстанның оңтүстігіндегі энергия тапшылығын азайту мақсатында «KEGOC» АҚ-ның «Солтүстік-Шығыс-Оңтүстік» жобасын жүзеге асыруды жеделдету. Үшіншіден,  АӨК-нің басымдығы бар жобаларын, соның ішінде  ет және сүт өндіру мен өңдеу жөніндегі жобаларды қаржыландыру. Төртіншіден, 3456 ауылдық елді мекеннің кеңжолақты интернет желісіне қол жеткізуін қамтамасыз ету.
Халықтың іскерлік белсенділігін және жұмыспен қамтылуын қолдау 
Нұрсұлтан Назарбаев әлеуметтік саясаттың басымдығы бар міндеті жұмыс орындарын сақтап, жаңа жұмыс орындарын ашу болып саналатынына назар аударды. Осыған байланысты 2016 жылы Үкіметтің арнаулы резервінен қосымша 100 миллиард теңгеге жуық қаржы бөлу тапсырылды.
Аталған қаражаттың 63 миллиард теңгесі маңызы арттырылған Жұмыспен қамтудың жол картасын жүзеге асыруға бағытталады. Ол 2009-2010 жылдардың Жол картасындағыдай әлеуметтік инфрақұрылымды және Тұрғынүй-коммуналдық шаруашылық нысандарын жөндеу ісін, шағын несие беру ауқымын ұлғайтуды, жұмысшы жастар үшін жатақханалар салуды, сондай-ақ жұмыс берушілердің жұмыс орындарын сақтау жөніндегі шығындарын субсидиялау ісін қамтиды
– Бұл 60 мыңға жуық адамды жұмыспен қамтуға,  соның ішінде мыңға жуық инфрақұрылымдық жобаны жүзеге асыру арқылы 18 мың жұмыс орнын ашуға мүмкіндік береді, – деді Мемлекет басшысы.
Бұдан бөлек, шағын және орта бизнес нысандарына жетіспей жатқан инфрақұрылым желісін тарту үшін «Бизнестің жол картасы – 2020» бағдарламасы аясында қосымша 15 миллиард теңге бөлуге тапсырма берілді.
Қазақстан Президенті дағдарыс уақытында отандық экономиканы қолдауға елеулі қаражаттың бөлінуі  Ұлттық қорды дер кезінде құрудың, зейнетақы жүйесін және жалпы экономиканы реформалаудың,  сондай-ақ теңгенің еркін бағамына көшудің арқасында мүмкін болғанын атап өтті. 
- Аталған шараларды жүзеге асыру үшін бөлініп отырған қаражатты толықтай және тиімді игеру 2016 жылы экономикалық белсенділікті арттырып, жұмыспен қамту ісіне қолдау көрсетіп, экономика өсіміне 1 пайызға дейін үлес қосуды қамтамасыз етеді, – деді Нұрсұлтан Назарбаев.
Қалыптасып отырған сыртқы жағдайды ескере отырып, Үкіметке қаражаттың жұмсалуын қатаң қадағалауды қамтамасыз ету тапсырылды. Мемлекет басшысы өңірлердегі берілген тапсырмалардың орындалуының маңыздылығына, сондықтан облыстардың әкімдері бөлініп жатқан қаражаттың тиімді игерілуін қадағалау үшін  қолда бар барлық  ресурсты жұмылдыруға тиістігіне назар  аударды.
Сондай-ақ Нұрсұлтан Назарбаев 2016 жылға арналған республикалық бюджетті нақтылау қажеттігіне және мемлекеттік, салалық бағдарламаларға тиісті өзгерістер енгізу мәселелеріне тоқталды.
Президент Әкімшілігіне  аталған тапсырмалардың орындалуын қадағалау міндеті жүктелді.
Соңында Нұрсұлтан Назарбаев Қазақстан қолданып отырған дағдарысқа қарсы шараларға өзге мемлекеттердің шамасы жете бермейтінін айтты.
– Көптеген елдер қиын жағдайда қалды және әлеуметтік кірістерін қысқартуға, жобаларын тоқтатуға мәжбүр болып отыр, нәтижесінде жұмыссыздық өсуде. Біз индустриялық нысандар салуды жалғастырып, жаңа нарықтарға жол ашып отырмыз. Дағдарысқа қарсы біздің экономикалық саясатымыз тек  экономикалық өсімнің жаңа жолдарын іздеу мен табуға ғана бағытталып отырған жоқ. Менің тапсырмаларымның бәрінің түпкі мақсаты – қарапайым адамның мұң-мұқтажы, оның әл-ауқаты мен тұрмысының тұрақтылығы, – деді Қазақстан Президенті. 
Жиын барысында елдің 2015 жылғы әлеуметтік-экономикалық даму қорытындылары және биылғы жоспарлар туралы Ұлттық экономика министрі Е.Досаев, мемлекеттік бюджеттің 2015 жылғы атқарылуы жөнінде Қаржы министрі Б.Сұлтанов, ақша-несие саясаты жөнінде Д.Ақышев баяндама жасады.

/// 
Комиссия отырысын ашқан Г.Әбдіқалықова «Болашақ» стипендиясының елді институционалдық реформалау үдерісіндегі айрықша рөлін атап өтіп, болашақтықтардың әлеуетін «Мемлекет басшысының бес институционалдық реформасын іске асыру бойынша 100 нақты қадам» Ұлт жоспарын орындауға барынша пайдалану қажеттігін айтты.  
Білім және ғылым министрі А.Сәрінжіпов «Болашақ» халықаралық стипендиясының 2016-2020 жылдарға арналған даму жоспарының жобасын таныстырды.
Комиссия мүшелері «Болашақ» бағдарламасына қатысты  Split PhD іске асыру тұжырымдамасын мақұлдады. Тұжырымдама Қазақстанның индустриялық-инновациялық даму мемлекеттік бағдарламасы шеңберінде елдегі жоғары оқу орындарында ғылыми кадрлар даярлаудың жаңа жүйесін енгізуді көздейді.
Комиссия отырысында алдын-ала конкурстық іріктеуден өткен үміткерлерге «Болашақ» халықаралық стипендиясын тағайындау мәселесі қаралды.
Отырыс қорытындысы бойынша Мемлекеттік хатшы Шетелде кадрлар даярлау жөніндегі республикалық комиссия жұмысын одан әрі ұйымдастыру аясында бірқатар тапсырма берді. 
///
	

	Кездесу барысында Нұрсұлтан Назарбаев Қазақстан мен Ресейдің көптеген қызмет саласындағы, соның ішінде әскери және әскери-техникалық салалардағы ынтымақтастығын нығайтудың маңыздылығын атап өтті.

	- Ресей біздің еліміздің ең маңызды стратегиялық серіктесінің бірі болған, болып келді, бола береді және мен бұл жайт екі мемлекетті дамыту мүддесіне сай келеді деп санаймын. Біздің елдеріміздің қорғаныс ведомстволары өте тығыз байланыста болып, ҰҚШҰ аясында, әскери-техника саласында, сондай-ақ ынтымақтастықтың өзге де маңызды салаларында өзара белсенді іс-қимыл жүргізуі қажет. Ресей Федерациясының Президентімен соңғы кездесуде біз осы бағыттағы жұмысты жалғастыруға келістік, - деді Қазақстан Президенті.

	Өз кезегінде С.Шойгу Қазақстанға жасаған сапары барысында ҰҚШҰ қызметінің, әскери-техникалық ынтымақтастықтың перспективаларына, сондай-ақ оқыту және білім беру бағдарламаларын одан әрі дамытуға қатысты кең ауқымдағы кешенді мәселелер қаралғанын атап өтті.

	- Әуе шабуылына қарсы қорғаныстың бірлескен жобасы туралы келісімге қол қою жөніндегі алты жылға созылған ауқымды жұмыстың аяқталуы маңызды кезең болып саналады. Біз оны бүгінде өзекті деп санаймыз және біздің алдымызда әуе шабуылына қарсы қорғаныстың бірыңғай кеңістігін құру жөнінде үлкен істер тұр. Біз стратегиялық серіктес, көрші болып келдік және болып қала береміз. Елдеріміздің Президенттері алдымызға мемлекеттеріміздің қорғанысы мен қауіпсіздігінің барлық жүйесін жетілдіру жөнінде салмақты міндеттер қойды. Қазақстан Президентімен кездесуде ынтымақтастығымыздың бұдан арғы жоспарлары толық қолдау тапты, - деді Ресей Федерациясының Қорғаныс министрі.

	Кездесуде екі мемлекеттің шекараларын қорғау деңгейін арттыру, сондай-ақ, өңірлік және жаһандық қауіпсіздікті қамтамасыз ету жөніндегі міндеттер талқыланды. 

	Бүгінде Қазақстан мен Ресей арасында әскери және әскери-техикалық ынтымақтастықтың әртүрлі бағыттары бойынша 60-тан астам құжатқа қол қойылған.                     

///Қазақстан Республикасы Конституциясының 44-бабы  3), 5) тармақшаларына, «Қазақстан Республикасының Президентi туралы» Қазақстан Республикасы Конституциялық Заңының 17-1-бабына сәйкес, Мемлекеттік қызмет жүйесі мен сыбайлас жемқорлыққа қарсы іс-қимылды одан әрі жетілдіру мақсатында қаулы етемін:
1. Қазақстан Республикасының Мемлекеттік қызмет істері министрлігі оны Қазақстан Республикасының Президентіне тікелей бағынатын және есеп беретін мемлекеттік орган ретінде Қазақстан Республикасының Мемлекеттік қызмет істері және сыбайлас жемқорлыққа қарсы іс-қимыл агенттігі етіп қайта құру жолымен қайта ұйымдастырылсын.
Қазақстан Республикасының Мемлекеттік қызмет істері және сыбайлас жемқорлыққа қарсы іс-қимыл агенттігі мемлекеттік қызмет, сыбайлас жемқорлық көріністерінің жүйелі алдын алу және мемлекеттік көрсетілетін қызметтердің сапасының сақталуын бақылау саласындағы уәкілетті мемлекеттік орган болып табылады деп белгіленсін.
2. Қазақстан Республикасының Мемлекеттік қызмет істері министрлігінің Сыбайлас жемқорлыққа қарсы іс-қимыл ұлттық бюросы Қазақстан Республикасының Мемлекеттік қызмет істері және сыбайлас жемқорлыққа қарсы іс-қимыл агенттігінің Сыбайлас жемқорлыққа қарсы іс-қимыл ұлттық бюросы болып қайта құрылсын.
Сыбайлас жемқорлыққа қарсы іс-қимыл ұлттық бюросы аталған Агенттіктің құрылымында ведомство мәртебесіне ие болады және құқық бұзушылықтардың алдын алуды, анықтауды, жолын кесуді, ашуды және тергеуді жүзеге асыратын құқық қорғау органы болып табылады деп белгіленсін.
3. Қазақстан Республикасының Үкіметі Қазақстан Республикасы Президентінің Әкімшілігімен бірлесіп бір ай мерзімде осы Жарлықтан туындайтын шараларды қабылдасын.
4. Осы Жарлық қол қойылған күнінен бастап күшіне енеді.
 
 Қазақстан Республикасының 
              Президенті                                                                                                                      Н.Назарбаев
 
Астана, Ақорда, 2016 жылғы   13 қыркүйек
                     № 328
///
	 

	Жеңіс Махмұдұлы Қасымбек Қазақстан Республикасының Көлік және коммуникация министрі болып тағайындалсын.

	 

	Қазақстан Республикасының

	                Президенті                                                                                                               Н.Назарбаев

	 

	 

	Астана, Ақорда, 2014 жылғы  7 наурыз

	      № 764
///
	 

	Мемлекет басшысының өкімімен институт директоры болып Ерлан Қарин тағайындалды.

	Е.Қарин әр жылдары Маңғыстау облысы әкімінің кеңесшісі, Қазақстан Республикасы Президенті Әкімшілігінің Ішкі саясат бөлімінің меңгерушісі және «Нұр Отан» партиясының хатшысы лауазымдарын атқарды. 
///Жиын барысында отандық білім беру жүйесін биылғы «Қазақстандықтардың әл-ауқатының өсуі: табыс пен тұрмыс сапасын арттыру» атты Жолдаудың бағыттарына сай одан әрі жаңғыртудың өзекті мәселелері талқыланды.
– Біздің барлық даму жоспарларымызда ғылым саласына зор мән беріледі. Ғылымның жағдайы білім деңгейіне тікелей байланысты. Егер білім беру жүйесін оның алғашқы сатысынан бастап дамытпасақ, елеулі нәтижеге қол жеткізе алмаймыз. Бұл үдерісте Білім және ғылым министрлігі басты рөл атқарады, – деді Қазақстан Президенті.
Мемлекет басшысы еліміздің білім беру жүйесін жетілдіру жөніндегі жұмыс нәтижелеріне тоқталды.
– Соңғы 2 жылда білім мен ғылым жүйесіне бюджеттен бөлінген қаржы көлемі 22 пайызға өсіп, 2 триллион теңгеден асты. Мектепке дейінгі білім беру саласында 3–6 жас аралығындағы балалардың балабақшамен қамтылу деңгейі 95 пайызға жетті. Орта білім беру ісінде оқушылардың 70 пайызы білім берудің жаңартылған мазмұны бойынша оқытылуда. 2018 жылғы 1 қаңтардан бастап 205 мыңнан астам мұғалімнің еңбекақысы 30 пайызға өсті. 2019 жылғы 1 қыркүйектен бастап 90 мың мұғалімнің жалақысы артады, – деді Нұрсұлтан Назарбаев.
Сонымен қатар, Елбасы техникалық және кәсіптік бейіндегі 583 колледжде «Баршаға тегін кәсіптік-техникалық білім беру» жобасы іске асырылып келе жатқанын айтып, жоғары білім беру саласында университеттердің академиялық және басқарушылық дербестігін кеңейту үшін заң қабылданғанын атап өтті.
– Біз алдымызға студенттерді жатақханамен қамтамасыз ету жөнінде мақсат қойдық. Жалпы, 2018 жылы ғылымға бөлінген қаражат көлемі 43,7 миллиард теңгені құрап отыр, – деді Қазақстан Президенті.
Мемлекет басшысы жоспарланған шаралар білім беру жүйесінің барлық деңгейінде – бастапқы сатыдан жоғары оқу орнында оқығанға дейін көрсетілетін қызметтер сапасын арттыруға бағытталуы тиіс екенін айтты.
Жиында Білім және ғылым министрі Е.Сағадиев білім саласын биылғы Жолдау бағыттарына сай жетілдіру жөнінде баяндама жасады.
Нұрсұлтан Назарбаев министрдің мәліметін назарға алып, отандық білім беру жүйесіндегі бірқатар проблемаларға және шешімін табуға тиіс міндеттерге тоқталды.
– Балаларды балабақшамен 100 пайыз қамту керек. Бұл мәселемен Үкімет те, әкімдіктер де айналысуы қажет. Сондықтан Үкіметке 3 жылда еліміздегі барлық 55 мың тәрбиешінің біліктілігін арттыруды тапсырамын, – деді Елбасы.
Бұдан бөлек, Қазақстан Президенті орта білім беру ісін жаңартылған мазмұнға көшіруді 2021 жылға қарай аяқтауды тапсырды. Осыған байланысты зияткерлік мектептердің тәжірибесіне сүйеніп, жаңа бағдарламалар, сапалы оқулықтар, сондай-ақ, кадрлар даярлау жүйесін енгізу қажеттігі атап өтілді.
– Оқушылар мен ата-аналарды артық оқу жүктемесінен босату керек. Жергілікті жерлердегі орта білім берудің проблемаларын сапалы түрде шешу мәселесіне бүкіл өңірлердегі әкімдердің назарын ерекше аударғым келеді. Әкімдіктер оқушылардың дамуы мен білім алуы үшін мектеп асханаларындағы сапалы тамақтан бастап балалардың мектепке қатынауына дейін қолайлы әрі қауіпсіз жағдай жасауы қажет. Әрбір баланың біліміне жұмсаған күш-жігеріміз – еліміздің жарқын болашағына салған инвестиция, – деді Мемлекет басшысы. 
Сонымен қатар, Нұрсұлтан Назарбаев педагог кәсібінің мәртебесін арттыруға бағытталған нақты ынталандыру шараларын енгізе отырып, «Педагог мәртебесі туралы» заң жобасын тиянақты дайындау қажеттігін атап өтті.
Қазақстан Президенті мұғалім қай кезеңде де Қазақстан қоғамында ерекше орын алғанын айтты.
– Білім беру ісінің барлық деңгейінде жеке сектормен серіктестікті дамытқан жөн. Мектептерде жан басына қатысты қаржыландыру жүйесін енгізуді жалғастыру қажет. Мұндай тәсіл білім беру саласындағы жеке капиталдың үлесін арттыруға мүмкіндік береді. Бұл – әлемдік үрдіс. Сондай-ақ, бақылаушы органдар тарапынан мектептерге жүргізілетін сансыз тексерулерді шектеу керек, – деді Мемлекет басшысы.
Қазақстан Президенті мұғалімдер жұмысының тиімділігін арттыру үшін жағдай жасаудың маңыздылығын айтты. Осыған орай, педагогтердің құқықтары мен мүдделерін қамтамасыз етіп, оқушылардың ішкі тәртібіне қатысты ережелердің бұзылуына жол бермеу қажеттігіне баса мән берілді.
– Оқушылар мұғалімдерді тыңдауға және құрметтеуге тиіс. Ата-аналар мен оқытушылар балаға екі жақтан бақылау жасауы керек, – деді Елбасы.
Сонымен бірге, Қазақстан Президенті үш ауысымды және апатты жағдайдағы мектептердің проблемаларына тоқталып, өңір әкімдеріне осы мәселелерді шешу үшін тиісті шаралар қабылдау жөнінде тапсырма берді. Атап айтқанда, Елбасы осы мақсатпен 123 мектеп салу жөнінде тапсырма бергенін еске салды.
Нұрсұлтан Назарбаев халыққа тегін техникалық және кәсіптік білім беруді қамтамасыз ету жөніндегі жобаны жүзеге асыру барысына тоқталды.
– Былтырдан бастап барлық азаматтар үшін тегін техникалық және кәсіптік білім беру жобасы жүзеге асырылуда. Біздің міндетіміз – алғашқы жұмысшы мамандығына баулу. Сонымен қатар, бұл мамандықтар экономикада сұранысқа ие болуға тиіс. Техникалық және кәсіптік білім беру ісінде студенттердің 12 пайызы ғана дуальды біліммен қамтылған. Колледждерді материалдық-техникалық және кадрлық қамтамасыз ету проблемасы толық шешімін таппай отыр, – деді Мемлекет басшысы.
Осы саладағы мәселелерді шешу үшін техникалық және кәсіби білім беру ісін жаңғырту жөнінде жүйелі шаралар қабылдау, сондай-ақ, дуальды білім берудің үлесін арттыру қажеттігі айтылды.
– Жоғары білім саласында университеттерге академиялық еркіндік пен дербестік берілген, тиісінше жауапкершілік те артты. Енді, жоғары оқу орындары алдына өз түлектерін жұмыспен қамтамасыз ету жөнінде мәселе қою керек. Егер түлектері жұмыс таппаса, онда оқу орны өзінің міндетін атқармай отыр деген сөз, – деді Елбасы.
Нұрсұлтан Назарбаев 2022 жылдың аяғына дейін кем дегенде 75 мың орынға арналған студенттік жатақхана салу жөніндегі тапсырманың уақтылы орындалуы маңызды екенін атап өтті.
– Білім берудің сапасы мен қол жетімділігін арттыру үшін мемлекет тарапынан қабылданған шаралар жөнінде халыққа кеңінен түсіндіру жұмыстарын жүргізу керек. Қазақстандықтар қолға алынып жатқан бастамалардың мәнін түсініп, оған атсалысу үшін халықпен тиімді тығыз байланысты ұдайы ұстану қажет. Мемлекеттің барлық бастамалары халқымыздың тұрмыс деңгейін жақсартуға бағытталған. Жұрттың сапалы білім алып, сұранысқа ие мамандығы мен лайықты жұмысы болғанда ғана әл-ауқатымыз артады, – деді Қазақстан Президенті.
Соңында Мемлекет басшысы Президент Әкімшілігіне белгіленген міндеттердің бәрінің сапалы орындалуына бақылау жасауды тапсырды.

///
	 

	Кездесу барысында екіжақты ынтымақтастықтың кең ауқымдағы мәселелері қозғалды. Бұған қоса, халықаралық күн тәртібінің негізгі жайттары, соның ішінде Украинадағы жағдай қаралды.

	Тараптар басты назарды ядролық қарусыздану және ядролық қауіпсіздік мәселелеріне, сондай-ақ сауда-экономикалық, инвестициялық, ғылыми-техникалық және энергетикалық ынтымақтастық аясын кеңейту бағыттарына аударды.

	Сондай-ақ, тараптар ертең Гаага қаласында өтеді деп жоспарланған Ядролық қауіпсіздік жөніндегі жаһандық саммит бағдарламасын талқылады.

	Нұрсұлтан Назарбаев Қазақстан үшін Нидерланд Еуропалық Одақтағы негізгі және перспективалық серіктесінің бірі екеніне тоқталып өтті. Оның айшықты айғағы – екі елдің түрлі салалардағы белсенді сауда-инвестициялық ынтымақтастығы. Нидерланд еліміздің экономикасына салынған инвестиция көлемі жөнінен бірінші және сауда серіктестеріміз арасында жетекші орын алады, Қазақстанда Голланд капиталы салынған 800-ге жуық компания өз қызметін жүзеге асыруда.

	Мемлекет басшысы ауыл шаруашылығы мен инновациялық саладағы екіжақты өзара ықпалдастықтың маңыздылығын атап өтті, сондай-ақ Голланд компанияларын Астанадағы ЭКСПО-2017 дүниежүзілік көрмесінің жұмысына белсене қатысуға шақырды.

	Сонымен қатар, тараптар су ресурстарын тиімді басқару және экология, екі елдің транзит-көлік әлеуеті мен логистикалық  инфрақұрылымын дамыту мәселелерін талқылады.     

	Кездесу қорытындысында Қазақстан Республикасы Сыртқы істер министрлігі мен Нидерланд Корольдігі Сыртқы істер министрлігі арасындағы саяси консультациялар бойынша өзара түсіністік туралы меморандумға, Қазақстан – Нидерланд Іскерлік кеңесін құру туралы келісімге қол қойылды.

	 



///
	 

	Сапар барысында бірқатар нысандарды аралау, сондай-ақ өңір жұртшылығы өкілдерімен кездесу жоспарланған.
///
	 

	Ақордада құқық қорғау органдарының басшы құрамымен кеңесті ашқан Қазақстан Президенті ұшақ апатынан қаза болғандардың барлығының отбасына, туған-туыстарына тағы да көңіл айтты.

	- Менің тапсырмаммен қайғының себептерін анықтайтын, ұшу қауіпсіздігін күшейту жөніндегі шараларды белгілейтін арнайы үкіметтік комиссия құрылды. Үкіметке қаза болған жолаушылар мен экипаж мүшелерінің отбасыларына барынша көмектесу жөнінде тапсырма берілді. Мен 31 қаңтарды Жалпыұлттық аза тұту күні деп жариялау туралы шешім қабылдадым, - деді Мемлекет басшысы.

	Отырысқа қатысушылар қаза болғандарды бір минут үнсіз еске алды.     
/// 
Брифинг барысында Мемлекет басшысы Қазақстан мен Тәжікстан тәуелсіздіктің алғашқы күндерінен бері өзара сенім мен достыққа негізделген саясат жүргізіп келе жатқанын айтты.
Тәжікстанда 90-жылдардың басында қиын кездер болды, бірақ біз әрдайым тәжік халқымен бірге болдық. Мүмкіндігімізге қарай гуманитарлық және әскери-техникалық көмек көрсеттік. Өйткені, біздің халықтарымыз Орталық Азияда бір-біріне деген құрмет негізінде өмір сүріп, өзара ықпалдасуға үйренген, – деді Нұрсұлтан Назарбаев.
Мемлекет басшысы аумақтық және мәдени-тарихи жақындық секілді оң үрдістер бар екенін ескере отырып, елдеріміздің арасындағы қарым-қатынасты одан әрі дамыту қажеттігіне назар аударды.
Қол қойылған стратегиялық серіктестік туралы келісім 80 құжаттан тұратын қолданыстағы шарт базасына серпін беретін болады. Қазақстан бүгінде индустриялық даму саясатын жүргізіп отырғандықтан, жекеменшік тәжік компанияларын мүмкіндігінше ынтымақтастыққа шақырамыз, – деді Қазақстан Президенті.
Нұрсұлтан Назарбаев екі ел бір-бірін ЕҚЫҰ, БҰҰ және ИЫҰ сияқты жаһандық ұйымдар аясында қолдау көрсетіп келе жатқанын атап көрсетті.
Біз тәжік тарапына БҰҰ Қауіпсіздік кеңесінің тұрақты емес мүшелігіне біздің кандидатурамызды қолдағаны үшін ризамыз. Сіздің ел су-энергетика саласындағы қарым-қатынастар бойынша да сындарлы көзқарас ұстанып келеді, – деді Елбасы.
Сонымен қатар Мемлекет басшысы Тәжікстанның халықаралық терроризмге қарсы іс-қимыл барысындағы рөлі зор екенін атап өтті
Соңында Қазақстан Президенті  мәдени-гуманитарлық ынтымақтастықты одан әрі дамыту қажеттігіне назар аударды.
Біз күні кеше Қазақ хандығының 550 жылдығын атап өттік. Бізде ортақ мәдениет пен тарих бар. Біздің өңірде ғасырлар бойы ұлы оқиғалар болып өтті, олар біздің халықтарымызды біріктіре түсті, – деді Нұрсұлтан Назарбаев.
Брифинг аяқталғаннан кейін Нұрсұлтан Назарбаев И.Сомонидің ескерткішіне гүл шоғын қойды. 


///
	

	Кездесу барысында Қазақстан Президенті Нұрсұлтан Назарбаев елімізде әртүрлі салаларда еңбек ету үшін қажетті жағдай жасалғанын атап өтті.

	- Адамның әл-ауқаты мен бақытының негізі – еңбек. Ауылда жұмыс жасаймын деген адамға шағын несие беріледі. Сонымен қатар, жаңадан мамандық алып, жұмысқа орналасу үшін қалаға келуге де мүмкіндіктер бар. Индустрияландыру бағдарламасы аясында әртүрлі маңызды нысандар салынуда. Бүгінде елімізде білікті мамандар ресурсына қажеттілік бар, - деді Нұрсұлтан Назарбаев.

	Мемлекет басшысы облыстың жан-жақты дамуына мемлекет қажетінше назар аударып отырғанына тоқталды.

	- Ауыл шаруашылығын дамыту үшін жыл сайын субсидия бөлінеді. Тек өткен жылы ғана облыс 8 миллиард теңге, 900 бірлік заманауи техника алды. Өңірде фермалар, зауыттар салынуда. Облыс пен күллі еліміз қарқынды дамып келеді. Жиырма жыл ішінде біз қалыптасу мен дамудың күрделі жолынан өттік. Халықтың әл-ауқаты едәуір жақсарды. Қазақстанда өмір сүру ұзақтығы артып келеді. Ана мен бала өлімі азаюда. Мектептер, ауруханалар, балабақшалар салынуда, қолжетімді үй пайдалануға берілуде. Бұл мемлекеттің саясаты, ең алдымен, ел азаматтарының әл-ауқатын арттыруға бағытталғанын білдіреді, - деді Қазақстан Президенті.

	Сондай-ақ, Нұрсұлтан Назарбаев Қазақстан Ресеймен екіжақты қарым-қатынастарды нығайта түскенін атап көрсетті.

	- Кеден одағы, Бірыңғай экономикалық кеңістік қызмет жасауда.  Жақын орналасқан Ресейдің облыстарымен сауда белсенді жүргізілуде. Кедендік шекара ашық. Ресейдің орасан нарығының мүмкіндігін пайдалану қажет. Биыл Қазақстан мен Ресей арасындағы достық пен ынтымақтастық туралы базалық шартқа 20 жыл толды. Бүгінде мыңдаған қазақ-ресей бірлескен кәсіпорны құрылды, - деді Мемлекет басшысы.

	Осы орайда, өңірдің жұртшылық өкілдері облысты дамыту мәселесіне назар аударып отырғаны үшін зор ризашылықтарын білдірді.

	Кездесу қайта құрылымдау жұмысы жүргізілген Петропавл қаласының вокзалы маңында өтті. Оны абаттандыру жобасының аясында қазақтың ұлы ақыны Мағжан Жұмабаевқа ескерткіш орнатылған. Сонымен қатар, алаңда 2 субұрқақ, гүл және гүлзар бар. Жобаның сметалық құны - 150 миллион теңге.

	Сонымен бірге, Нұрсұлтан Назарбаев жұмыс сапары барысында «Аквапарк» спорт-сауықтыру кешенінде болды. Кешеннің жалпы көлемі – 8 мың шаршы метр, мың адамға арналған. Аквапарктың аумағында фитнес-клуб, спортзал, дәрігерлік бөлме, су аттракциондары және су массажы қондырғылары орналастырылған.     
///
	

	Кездесудің салтанатты рәсімінен кейін Ақордада шағын және кеңейтілген құрамда келіссөздер өтті. Нұрсұлтан Назарбаев пен Ислам Каримов Орталық Азиядағы саяси өзара іс-қимыл, тұрақтылық пен қауіпсіздік мәселелерін, сауда-экономикалық, инвестициялық және мәдени-гуманитарлық, сондай-ақ шекаралық ынтымақтастықты кеңейтуді талқылады.

	Қазақстан Президенті Ислам Каримовты және Өзбекстан халқын Тәуелсіздік күнімен құттықтап, елге табыс тіледі.

	- Сіздің басшылығыңызбен Өзбекстан экономикада, саясатта, әлеуметтік-қоғамдық өмірде, білімде, мәдениетте және елдің халықаралық беделін көтеруде зор жетістіктерге қол жеткізді. Біз елдің прогресіне қуанамыз, өзбек бауырларымызға бейбітшілік, игілік және өркендеу тілейміз. Біз Өзбекстанды Орталық Азиядағы тату көрші әрі стратегиялық әріптес ретінде қарастырамыз. Қазақстан Өзбекстанмен тығыз байланыс орнатуға ұмтылады. Мен барлық саладағы екіжақты байланыстарды кеңейтудің және тереңдетудің сенімді жақтаушысы болдым және бола бермекпін. Сіздің 2008 жылы Астанаға жасаған сапарыңыз және менің 2010 жылы Ташкентке жасаған сапарым ынтымақтастықты одан әрі дамуға жақсы серпін берді. Биылғы қараша айында біздің елдеріміз арасындағы дипломатиялық қатынастардың орнағанына 20 жыл толады. Осыған байланысты мерекелік іс-шараларды өткізу жөнінде тапсырма беруді ұсынамын, - деді Мемлекет басшысы.

	Одан кейін сөз алған Ислам Каримов Нұрсұлтан Назарбаев пен Қазақстан халқына шын пейілі, қонақжайлығы үшін алғысын айтып, зор құрметін білдірді.

	- Біз Өзбекстанда халықтарымызды бірнеше ғасырлар бойы байланыстырып тұрған тарихи дәстүрлі достыққа негізделген тату көршілік қарым-қатынасты, ортақ тамырластықты, құндылықтар мен мүдделестікті аса жоғары бағалаймыз. Мен осы тамырластықты сезіну, біздің халықтарымыздың ортақ мүдделерін терең түсіну дамуымыздың мықты іргетасын бекітіп, біздер өмір сүріп жатқан бүгінгі күрделі кезеңнің құбылмалылығына қарамастан, елдеріміздің екіжақты қарым-қатынастарын нығайтатынына сенемін. Өзбекстан делегациясының бүгінгі Қазақстанға сапары, біздің кездесуіміз, біздің өзара қызығушылығымызды тудыратын ауқымды мәселелер мен өзекті проблеманы Қазақстан Президентімен сенімді  ашық талқылауларымыз маңызды.  Мен жинақталып қалған өзекті мәселелер жөнінде пікір алмасып тұру үшін жиі кездесуіміз керек деп санаймын, өйткені, оларды шешу, бастапқы кездегіден гөрі қиынға соғады, - деді Ислам Каримов.

	Кездесудің соңында тараптар достық қатынастарды нығайту және екіжақты ынтымақтастақты одан әрі тереңдету қажеттігін атап өтті.  

///
	 

	Екі елдің көшбасшылары Қазақстан-Германия екіжақты қарым-қатынастарының жай-күйі мен перспективаларын, сондай-ақ Қазақстан Президентінің Германияға сапары барысында қол жеткізілген келісімдер негізіндегі сауда-экономикалық ынтымақтастық аясын кеңейту мәселелерін талқылады.

	Бұған қоса, Нұрсұлтан Назарбаев пен Ангела Меркель Украинадағы ішкі саяси ахуалдың дамуымен қатар, халықаралық күн тәртібіндегі өзекті мәселелер жөнінде пікір алмасты.

	Әңгімелесу барысында Қазақстан Президенті украиндық дағдарысты барлық мүдделі тараптар арасындағы диалог жолымен, бұл елдің аумақтық тұтастығын қамтамасыз ету, сондай-ақ өзара күш көрсету мен ультиматумдардан бас тарту үшін халықаралық бітімгершіліктің ықтимал тетіктерін пайдалана отырып дипломатиялық тұрғыда реттеудің маңыздылығын қуаттады.

	Нұрсұлтан Назарбаев Қазақстан қажет болған жағдайда, Украинадағы ахуалдың бейбіт жолмен шешілуі үшін ымыралы шешімдерді әзірлеуге өзінің сындарлы үлесін қосуға дайын екендігін жеткізді.  
///
	 

	Көңіл айту жеделхатын өз мемлекеттерінің халқы атынан Ресей Федерациясының Президенті Владимир Путин, Беларусь Республикасының Президенті Александр Лукашенко, Украина Президенті Виктор Янукович, Өзбекстан Республикасының Президенті Ислам Каримов жолдаған. Сонымен қатар, көңіл айту жеделхаты ҰҚШҰ хатшылығы атынан ұйымның Бас хатшысы Николай Бордюжадан келді.

	Көңіл айту жеделхаттарын жолдағандар апат туралы хабарды күйзеле отырып қабылдағандарын атап өтіп, осыған байланысты қаза болғандардың туған-туыстарына қайғырып көңіл айтып, қолдау білдірген.  
///
	

	Мемлекет басшылары сауда-экономикалық ынтымақтастықты нығайту және дамыту мәселелерін, сондай-ақ бұдан бұрын қол жеткізілген келісімдер мен уағдаластықтарды іске асыру барысын талқылады.
///
	 

	Мемлекет басшысы қара уылдырық және тауарлы бекіре өндіру бағытындағы бекіре тұқымдас балықтарды тұйық суда өсіретін ғылыми-технологиялық өнеркәсіптік аквакешенмен танысты.

	Ғылыми зертхана қызметі технологияларды жетілдіру және жаңа технологиялық шешімдер негізінде индустриялық аквамәдениетті әзірлеу мен игеру аясында жүзеге асырылуда. 

	Зертхананың жобалық қуаты – жылына 8 тонна қара уылдырық және 86 тонна бекіре өндіру.


///
	

	Оқушылар Нұрсұлтан Назарбаевқа жазылған хатта елорданы аралап, Ақорданы көргісі келетіндіктері туралы тілек білдірген.

	Мемлекет басшысымен кездесіп, Отан қорғаушылар күнімен құттықтау мүмкіндігіне ие болуы олардың Астанаға сапарының басты оқиғасына айналды. Бұдан соң гимназия оқушылары үшін Қазақстан Президенті резиденциясының залдарына арнайы экскурсия ұйымдастырылды.
/// 
Кездесу барысында Қазақстанның қарусыздану және ядролық қаруды таратпау  саласындағы қызметінің негізгі бағыттары талқыланды.
Сонымен қатар, Мемлекет басшысының Семей ядролық полигонын жабу туралы Жарлыққа қол қоюының 25 жылдығы аясында өтетін іс-шараларға дайындық мәселелері қарастырылды.
Нұрсұлтан Назарбаев геосаяси ахуалдың күрделілігін ескере отырып, бейбітшілік пен қауіпсіздік қағидаттарын халықаралық ауқымда әрі қарай ілгерілетудің маңыздылығын айтты.
О.Сүлейменов өз кезегінде жаһандық антиядролық қозғалысқа мемлекеттердің ғана емес, қоғамдық ұйымдардың күш-жігері мен азаматтық бастамаларды жұмылдыру қажеттігіне назар аударды. 


///
	 

	Қазақстан Президенті әскери ерекшелік белгілерін тапсыру барысында дәстүр бойынша бұл рәсімнің биыл алғаш рет мемлекеттік мереке ретінде атап өтілетін Отан қорғаушылар күні қарсаңында өтіп отырғанын айтты.

	- Мен сіздерді бүгін Қазақстанның Қарулы күштері, құқық қорғау органдары және арнайы қызмет қызметкерлеріне кезекті әскери және арнайы атақтар тапсыру үшін шақырдым. Өйткені сіздер патриотизмнің және Отанға қызмет етудің үлгісі болып саналасыздар. Бүгін сіздер жоғары атақтарға ие болдыңыздар. Өз міндеттеріңізді адал атқарып, барлық өзге де қызметкерлерге үлгі болыңыздар. Бұл сіздер үшін, сіздердің жақындарыңыз бен отбасыларыңыз үшін қуанышты оқиға, - деді Нұрсұлтан Назарбаев.

	Сөз соңында Мемлекет басшысы офицерлерге денсаулық, жұмыста табыс және отбасыларына бақ-береке тіледі.  

	 

	Қазақстан Республикасы Президенті Жарлығының мәтіні.
///
	 

	Әңгімелесу барысында еліміз дамуының қоғамдық-саяси аспектілері, атап айтқанда, «Қазақстан-2050» Стратегиясының негізгі бағыттары, сондай-ақ адам капиталының ұлғаюы, жинақталуы және тиімді пайдаланылуы жөніндегі мәселелер талқыланды.

	Сондай-ақ кездесуде Стратегия аясында әлеуметтік өмірдің түрлі саласын, соның ішінде білім мен денсаулық салаларын дамытуға ерекше көңіл бөлінетіні атап өтілді. 
/// 
Кездесуде Қазақстан мен Ұйым арасындағы ынтымақтастықты нығайту мәселелері, соның ішінде ИЫҰ аясында жарияланған біздің еліміздің бастамаларының жүзеге асырылу барысы талқыланды. Сондай-ақ тараптар Ұйымның алдағы саммитінің негізгі аспектілерін қарастырды.  
Сонымен қатар, Нұрсұлтан Назарбаев пен Ияд Мадани халықаралық күн тәртібіндегі негізгі мәселелерге тоқталып, Ұйымға мүше мемлекеттердің исламофобияны жою және бүкіл әлем бойынша терроризм құбылыстарына қарсы тұру ісіне қатысу мүмкіндіктерін қарастырды.
Қазақстан Президенті алдағы саммитке қатысушыларды мұсылман мемлекеттерінің бірлігін сақтауға, әлемдегі қазіргі сын-қатерлерге қарсы тұру жолдарын табуға шақырудың маңыздылығы мен мәселенің дер кезінде көтерілгенін атап өтті.
Қазақстан саммит аясында қабылдау жоспарланып отырған барлық шешімдерге қосылады. Біз Түркия Президентімен бірге арнайы үндеу жариялап, онда ислам әлемін бірлікке шақырдық. Оның ережелері саммиттің қорытынды құжатына енгізілгені үшін ризашылығымды білдіремін, – деді Мемлекет басшысы.
Нұрсұлтан Назарбаев проблеманы жай ғана талқылаудан нақты шешім қабылдауға көшуге байланысты Ұйымның дамуының жаңа кезеңіне шығу қажеттігіне назар аударды.
Мемлекет басшысы өзінің Иранға сапары барысында ол елді Сауд Арабиясымен қарым-қатынасын жақсартуға шақырғанын да айтты.
Бұлай бөліну ортақ бірлікке теріс әсерін тигізеді. Ислам мен прогресс әрдайым қатарлас жүреді, сондықтан мұсылман елдеріндегі ғылым мен техниканың дамуы үшін бірлесе жұмыс істеу керек. Тағы бір мәселе – терроризмді исламнан ажырату. Бізге мұндай түсінікті жойған жөн, «Ислам терроризмге қарсы» үндеуін қабылдап, сол арқылы үмбет деңгейін көтеру керек. Бұл бағытта сіздің елеулі үлесіңіз бар, – деді Қазақстан Президенті.  
И.Мадани Нұрсұлтан Назарбаевтың саммитке қатысуы оның маңызын арттыра түсетінін айтты.
Сіздің бастамаларыңыз ислам әлемін жақындастыра түсу жолында аса маңызды және бұдан әрі ілгерілеуге мүмкіндіктер тудырады. Бізге оларды әрі қарай жүзеге асыру үшін жұмыс істеу қажет, – деді бас хатшы. 

///
	 

	Оны аралау барысында Мемлекет басшысы жылу мен мұнай жеткізуге арналған қапталған болат құбырлар өндірісінде қолданылатын технологиялармен танысты, сондай-ақ зауыт ұжымымен әңгімелесті.

	Қазақстан Президенті кәсіпорын шығарып жатқан өнімдер елдің қарқынды дамып келе жатқан экономикасы үшін маңызды екенін атап өтті.

	 «Изоплюс Центральная Азия» ЖШС зауытының бірегейлігі өндірісте ауаға зиянды заттардың (СО2) таралуына жол бермейтін «жасыл технологиялардың» қолданылуында болып отыр.  
///Отырысты ашқан Гүлшара Әбдіқалықова Мемлекет басшысы Нұрсұлтан Назарбаевтың «Ұлы даланың жеті қыры» атты бағдарламалық мақаласындағы «Төл тарихын білетін, бағалайтын және мақтан ететін халықтың болашағы зор болады деп сенемін», деген сөзіне тоқталды.
– Сыйлық берілетін шығармаларда Отанға деген сүйіспеншілік, мемлекетшілдік идеялары терең көрініс табуға тиіс. Ел тәуелсіздігі, мемлекетіміздің қалыптасу мен даму кезеңдері, ұлттық тарих, қоғамдағы азаматтық-имандылық өлшемдеріміз жоғары көркемдік деңгейде көрсетілуі шарт, – деді Мемлекеттік хатшы.
Комиссия мүшелері Мәдениет және спорт министрі А.Мұхамедиұлының іріктеліп алынған шығармалардың талқылану қорытындысы жөніндегі ақпаратын тыңдады.
Комиссия Елбасының қарауына ұсынылатын Қазақстан Республикасының әдебиет пен өнер саласындағы 2018 жылғы мемлекеттік сыйлығы лауреаттығына үміткерлерді жасырын дауыс беру арқылы анықтады.
Дәстүр бойынша Мемлекеттік сыйлық лауреаттарын марапаттау рәсімі Тәуелсіздік күні қарсаңында өтеді.
///
	Кездесуде Қазақстанды индустрияландырудың жай-күйі мен келешегі, республикада «жасыл экономиканы» қалыптастыру, сондай-ақ әлемдік қаржы-экономика жүйесінің өзекті жайттары талқыланды.

	Нұрсұлтан Назарбаев халықаралық жұртшылықтың бүгінде әлемдегі индустриялық дамудың келесі кезеңіне зор қызығушылық танытып отырғанын атап өтті.

	– Қазақстан да осы мәселелермен айналысуда, алайда, еліміздің бастапқы мүмкіндіктері шектеулі. ЭКСПО-2017 көрмесін пайдалана отырып, біз бұл бағытты ілгерілетіп, әлеуетімізді арттырып, дамудың одан арғы стратегиясын белгілеп алу ниетіндеміз. Сіз Үшінші индустриялық революция тұжырымдамасының авторы болып саналасыз. Сондықтан осы идеяның қалай іске асырылып жатқанын, қазірдің өзінде белгілі бір нәтижелерге қол жеткізген әлем елдерінің пікірін білу біз үшін қызықты, – деді Мемлекет басшысы.

	Өз кезегінде, Д.Рифкин кездесу үшін алғысын білдіріп, еліміздің астанасының әлеуетін атап өтті. Ол Қазақстанның елімізде жаңа технологияны ендіруге,  Азия өңірінде және бүкіл әлемде көшбасшы болуына мүмкіндік беретін Үшінші индустриялық революцияның белсенді қатысушысына айналуына тілектестігін білдірді. Сондай-ақ, Д.Рифкин Қазақстан бастама ретінде көтерген, әлемде әлдеқайда орнықты «жасыл экономика» қалыптастыруға бағытталған, «Жасыл көпір» серіктестігі бағдарламасына көптеген әлем елдерінің қызығушылық білдіріп отырғанын айтты.

	Бұған қоса, әңгімелесу кезінде ЭКСПО-2017 халықаралық мамандандырылған көрмесін өткізу мәселесі және оны өткізу аясында ұсынылатын, Қазақстан іске асыратын идеялар перспективасы сөз болды.

/// 
Әңгімелесу барысында П.Порошенко қол жеткізілген бұрынғы уағдаластықтарға сәйкес Украина Қазақстанның ДСҰ-ға кіру үдерісін қолдағанын айтты. Нұрсұлтан Назарбаев көрсеткен қолдауы үшін Украина Президентіне ризашылық білдірді.  
Екі елдің көшбасшылары екіжақты ынтымақтастықтың өзекті мәселелеріне қатысты пікір алмасып, алдағы уақытта өтетін Қазақстан-Украина экономикалық ынтымақтастық мәселелері жөніндегі бірлескен мемлекетаралық комиссия отырысында жемісті нәтижелерге қол жеткізіледі деп үміттенетіндерін айтты.
Қазақстан мен Украина президенттері П.Порошенконың Астанаға жасайтын алдағы сапарын да талқылады.
Телефон арқылы сөйлесуге Украина жағы бастамашы болды. 
///
	 

	Түркия Республикасының Президенті Абдулла Гүл, Тәжікстан Республикасының Президенті Эмомали Рахмон, сондай-ақ Катар мемлекетінің жоғары басшылығы:  әмір Хамад бен Халифа әл-Тани, Премьер-Министр және Сыртқы істер министрі Хамад бен Жасем бен Жабер әл-Тани, тақ мұрагері Тамим бен Хамад әл-Тани қаза болғандардың отбасылары мен барша қазақстандықтарға көңіл айтып, терең күйзеліс сезімдерін білдірді.

	Бұған қоса, көңіл айту жеделхаттарын шетелдердің мемлекет қайраткерлері мен азаматтары, сондай-ақ халықаралық ұйымдардың басшылары жолдады.
///Мемлекет басшысы екі елдің ұзақ мерзімді ұлттық мүдделерін қамтамасыз ету ісіндегі Қазақстан-Ресей әріптестігі мен одақтастығының маңыздылығын атап өтті.
– Қазақстанның Тұңғыш Президенті – Елбасы Нұрсұлтан Назарбаев Қазақстан мен Ресей арасындағы қарым-қатынастардың үлгі саналатынын әрдайым айтады. Сондықтан, Мемлекет басшысы ретіндегі менің міндетім – екі ел көшбасшылары Нұрсұлтан Әбішұлы Назарбаев пен Владимир Владимирович Путин негізін қалаған екіжақты ынтымақтастықты дамытуға қосымша серпін беру, – деді Қасым-Жомарт Тоқаев.
Мемлекет басшысы Ресей Федерациясына алдағы ресми сапары аясында өтетін жоғары деңгейдегі келіссөздер барысында білім беру, ғылым, технологиялық және мәдени тәжірибе алмасу мәселелері талқыланатынын айтты.
А.Фурсенко Қасым-Жомарт Тоқаевқа өзінің Нұр-Сұлтан қаласына сапарының қорытындысы жөнінде мәлімет берді.
– Біз сындарлы әрі келелі келіссөздер жүргіздік, Ұлттық биотехнология орталығына, Назарбаев Университетіне, Парламент Сенатына бардық. Бүгінде елдеріміз арасында ғылым саласындағы ынтымақтастық мейлінше табысты жүзеге асырылуда. Бұл бағытта ортақ басымдықтар мен дамытуға қажетті әлеуетіміз бар, – деді Ресей Федерациясы Президентінің көмекшісі.


///
	 

	ҚР Мемлекеттік хатшысы Әділбек Жақсыбеков Сьерра-Леоне, Мальта, Португалия, Хорватия, Кипр және Чад Республикаларының елшілерінен сенім грамоталарын қабылдады.

	Екі жақты кездесулер барысында мемлекетаралық қарым-қатынастардың жай-күйі мен даму перспективалары талқыланды.

	Ә.Жақсыбеков атап өткендей, жаһандасу жағдайында саяси, экономикалық, сауда, ғылыми, мәдени және өзге де салалардағы ынтымақтастықты дамыту біздің мемлекеттеріміздің  ұлттық мүдделеріне сай келеді.

	Тараптар кең ауқымды мәселелер бойынша байланыстарды өзара  кеңейтуге аса мүдделі екендіктерін атап өтті. Олардың қатарында халықаралық және өңірлік қауіпсіздік, өзара инвестиция және сауда, энергияның балама көздері және агроөнеркәсіп кешені, білім және ғылым, туризм және басқа да перспективалы салалар бар. 

	Мемлекеттік хатшы аталған мемлекеттердің төтенше және өкілетті өкілдерінің қызметі елдеріміздің арасындағы ынтымақтастық әлеуетін ұлғайтуға септігін тигізетініне үміт артатынын жеткізді.
///Мемлекеттер басшылары әңгіме барысында екіжақты ынтымақтастықтың жағдайы мен перспективаларын, сондай-ақ өңірлік және халықаралық күн тәртібіндегі өзекті мәселелерді талқылады.
Ресей Президенті Қазақстан Президентін биылғы 14-15 қыркүйекте Сирияға қатысты алтыншы халықаралық кездесудің Астанада табысты өтуімен құттықтады.   
Сондай-ақ, Владимир Путин Нұрсұлтан Назарбаевты Сириядағы қақтығысты реттеу үшін Ресей жағынан атқарылып жатқан шаралар жөнінде хабардар етті. Тараптар Астана процесін жалғастырудың маңызды екенін ерекше атап өтті.      
Бұдан бөлек, Президенттер алдағы уақытта болатын кездесулер кестесін, соның ішінде Жоғары Еуразиялық экономикалық кеңес пен ТМД-ға мүше мемлекеттер басшыларының кеңесіне дайындық барысын қарастырды.
Екі ел көшбасшылары екі жақты өзара іс-қимылдың барлық мәселелері бойынша тұрақты диалогты жалғастыруға уағдаласты.    
Телефон арқылы сөйлесуге Ресей жағы бастамашы болды. 
/// 
Отырыс барысында 2015 жылғы әлеуметтік-экономикалық даму қорытындылары шығарылып, экономикалық өсімді қамтамасыз ету жөніндегі шаралар айқындалды.
Мемлекет басшысы 2016-2018 жылдарға арналған Дағдарысқа қарсы іс-қимыл жоспары аясындағы негізгі жұмыс бағдарының бірі қаржы тұрақтылығын қамтамасыз ету екенін атап өтті.
– Ұлттық банк теңгенің еркін айырбас бағамы деңгейін сақтап, бағамның күрт ауытқуына жол бермей және долларсыздандыруды жалғастыра отырып,  тиімді ақша-несие саясатын жүргізуді қамтамасыз етуге тиіс. Бүгінде банктердің ликвидтілік алуына шектеу жоқ. Ұлттық банк қазіргі жағдайда дұрыс саясат жүргізіп отыр деп санаймын. Қаржы ахуалына күн сайын мониторинг жасауды жүзеге асырып, Үкіметпен бірге жедел шаралар қабылдаған жөн, – деді Қазақстан Президенті.
Нұрсұлтан Назарбаев «Нұрлы жол» және индустрияландыру жөніндегі мемлекеттік бағдарламаларды орындау, агроөнеркәсіп кешеніндегі басымдығы бар жобаларды жүзеге асыру, шағын және орта бизнесті қолдау арқылы жұмыспен қамтуды және іскерлік белсенділікті қамтамасыз ете отырып, экономиканы одан әрі әртараптандыруға айрықша назар аудару қажеттігін атап өтті. 
Қазақстан Президенті қаржылық мүмкіндіктерді, соның ішінде теңгенің айырбас бағамын өзгерту есебінен болған үнемдеуді ескере отырып, төмендегідей бағыттар бойынша дағдарысқа қарсы қосымша шараларға қаражат бөлу жөнінде шешім қабылданғанына назар аударды. 
Тұрғын үй құрылысын жандандыру
Саланың одан әрі дамуына қолдау жасау үшін «Нұрлы жол» бағдарламасын 2017 жылы жүзеге асыруға жоспарланған қаражатты 2016 жылға ауыстыру есебінен 360 миллиард теңге бөлу жөнінде тапсырма берілді.
Осы қаражаттың 53 миллиард теңгесі «Бәйтерек» холдингі желісі арқылы жалға берілетін тұрғын үй құрылысын жалғастыруға, 149 миллиард теңгесі несиелік тұрғын үй құрылысына, соның ішінде 22 миллиард теңге салымшыларды жергілікті атқарушы органдар мен Тұрғын үй құрылыс жинақ банкі арқылы несиелеуге бағытталады. Сонымен қатар, жекеменшік құрылыс компанияларын қолдау үшін «Самұрық-Қазына» АҚ арқылы қайтарымды негізде 97 миллиард теңге бөлінеді. Бұл ретте құрылысшыларға қойылатын талаптар бірлесіп қаржыландыруды, жері мен жобалық-сметалық құжаттарының, жүзеге асыру ісінің бекітілген бағасының болуын қамтуы тиіс екендігі атап өтілді.
Мемлекет басшысы жаппай тұрғын үй салынатын жаңа аудандарға инфрақұрылым тарту үшін әкімдіктер арқылы 61 миллиард теңге бөлінетінін айтты.
– Бұл жұмыстардың жауапкершілігі осы қызмет жүргізілетін өңірдің әкімдеріне  тікелей жүктеледі. Баспана құны әлеуметтік сипатта болуға тиіс екендігіне айрықша назар аударғым келеді, – деді Нұрсұлтан Назарбаев.
Қазақстан Президенті бұл шаралар 2016 жылы қосымша 1,5 миллион шаршы метр тұрғын үйді пайдалануға беруге және ІЖӨ өсіміне үлес қосуға мүмкіндік беретінін айтты.
Инфрақұрылымдық жобаларды жүзеге асыруды жеделдету 
Мемлекет басшысы 2016 жылы «Нұрлы жол» мемлекеттік бағдарламасын жүзеге асыруға жоспарланған, Ұлттық қор қаражатының бағам айырмасы есебінен қалыптасқан 194,5 миллиард теңгені бөлуді тапсырды. Осы қаражаттың 78 миллиард теңгесі «Нұрлы жолда» 2016 жылға қарастырылған инфрақұрылымдық жобаларды жеделдетуге, соның 28 миллиард теңгесі апат жағдайындағы мектептерден және үш ауысымдағы оқытудан 2017 жылдың аяғына дейін толық арылу үшін 42 жаңа мектептің құрылысын салуға бағытталады.
Шағын және орта бизнесті, экономиканың базалық салаларын қолдау 
Қазақстан Президенті жеке компаниялардың басқаруына берілгенге дейін Бірыңғай жинақтаушы зейнетақы қоры салымшыларының қаражаттарының сақталуы мен табыстылығын қамтамасыз етуді, бос зейнетақы жинақтарын 2016 жылы 1 триллион 450 миллиард теңге сомасында бірқатар бағыттар бойынша инвестициялауды тапсырды. Атап айтқанда, 500 миллиард теңге БЖЗҚ қаражатының әртараптылығын қамтамасыз ету және азаматтардың зейнетақы жинақтарының табыстылығын арттыру мақсатында сыртқы нарықтарда инвестициялау үшін шетел валютасына ауыстыруға бағытталады.
Сондай-ақ 600 миллиард теңге екінші деңгейлі банктер мен ұлттық холдингтердің шартталған облигацияларын қайтарымды негізде және зейнетақы активтерінің сақталуы мен табыстылығын арттыру үшін нарықтық пайыздық мөлшерлеме арқылы сатып алуға жұмсалады. Бұдан әрі аталған қаражат экономиканың маңызды секторларын ынталандыру үшін инвестицияланады. Негізі бағыттардың қатарында, біріншіден, шағын және орта бизнес қажеттіліктерін айналым қаражаты арқылы шарттық негізде қаржыландыру және қарыздарын қайта қаржыландыру мәселесі бар. Бұл кәсіпкерлердің 700 жобасын қаржыландыруға, 14 мың жұмыс орнын ашуға, 540 миллиард теңгенің өнімін өткізуге және бюджетке шамамен 60 миллиард теңге салық түсімін қамтамасыз етуге мүмкіндік береді. Екіншіден, Қазақстанның оңтүстігіндегі энергия тапшылығын азайту мақсатында «KEGOC» АҚ-ның «Солтүстік-Шығыс-Оңтүстік» жобасын жүзеге асыруды жеделдету. Үшіншіден,  АӨК-нің басымдығы бар жобаларын, соның ішінде  ет және сүт өндіру мен өңдеу жөніндегі жобаларды қаржыландыру. Төртіншіден, 3456 ауылдық елді мекеннің кеңжолақты интернет желісіне қол жеткізуін қамтамасыз ету.
Халықтың іскерлік белсенділігін және жұмыспен қамтылуын қолдау 
Нұрсұлтан Назарбаев әлеуметтік саясаттың басымдығы бар міндеті жұмыс орындарын сақтап, жаңа жұмыс орындарын ашу болып саналатынына назар аударды. Осыған байланысты 2016 жылы Үкіметтің арнаулы резервінен қосымша 100 миллиард теңгеге жуық қаржы бөлу тапсырылды.
Аталған қаражаттың 63 миллиард теңгесі маңызы арттырылған Жұмыспен қамтудың жол картасын жүзеге асыруға бағытталады. Ол 2009-2010 жылдардың Жол картасындағыдай әлеуметтік инфрақұрылымды және Тұрғынүй-коммуналдық шаруашылық нысандарын жөндеу ісін, шағын несие беру ауқымын ұлғайтуды, жұмысшы жастар үшін жатақханалар салуды, сондай-ақ жұмыс берушілердің жұмыс орындарын сақтау жөніндегі шығындарын субсидиялау ісін қамтиды
– Бұл 60 мыңға жуық адамды жұмыспен қамтуға,  соның ішінде мыңға жуық инфрақұрылымдық жобаны жүзеге асыру арқылы 18 мың жұмыс орнын ашуға мүмкіндік береді, – деді Мемлекет басшысы.
Бұдан бөлек, шағын және орта бизнес нысандарына жетіспей жатқан инфрақұрылым желісін тарту үшін «Бизнестің жол картасы – 2020» бағдарламасы аясында қосымша 15 миллиард теңге бөлуге тапсырма берілді.
Қазақстан Президенті дағдарыс уақытында отандық экономиканы қолдауға елеулі қаражаттың бөлінуі  Ұлттық қорды дер кезінде құрудың, зейнетақы жүйесін және жалпы экономиканы реформалаудың,  сондай-ақ теңгенің еркін бағамына көшудің арқасында мүмкін болғанын атап өтті. 
- Аталған шараларды жүзеге асыру үшін бөлініп отырған қаражатты толықтай және тиімді игеру 2016 жылы экономикалық белсенділікті арттырып, жұмыспен қамту ісіне қолдау көрсетіп, экономика өсіміне 1 пайызға дейін үлес қосуды қамтамасыз етеді, – деді Нұрсұлтан Назарбаев.
Қалыптасып отырған сыртқы жағдайды ескере отырып, Үкіметке қаражаттың жұмсалуын қатаң қадағалауды қамтамасыз ету тапсырылды. Мемлекет басшысы өңірлердегі берілген тапсырмалардың орындалуының маңыздылығына, сондықтан облыстардың әкімдері бөлініп жатқан қаражаттың тиімді игерілуін қадағалау үшін  қолда бар барлық  ресурсты жұмылдыруға тиістігіне назар  аударды.
Сондай-ақ Нұрсұлтан Назарбаев 2016 жылға арналған республикалық бюджетті нақтылау қажеттігіне және мемлекеттік, салалық бағдарламаларға тиісті өзгерістер енгізу мәселелеріне тоқталды.
Президент Әкімшілігіне  аталған тапсырмалардың орындалуын қадағалау міндеті жүктелді.
Соңында Нұрсұлтан Назарбаев Қазақстан қолданып отырған дағдарысқа қарсы шараларға өзге мемлекеттердің шамасы жете бермейтінін айтты.
– Көптеген елдер қиын жағдайда қалды және әлеуметтік кірістерін қысқартуға, жобаларын тоқтатуға мәжбүр болып отыр, нәтижесінде жұмыссыздық өсуде. Біз индустриялық нысандар салуды жалғастырып, жаңа нарықтарға жол ашып отырмыз. Дағдарысқа қарсы біздің экономикалық саясатымыз тек  экономикалық өсімнің жаңа жолдарын іздеу мен табуға ғана бағытталып отырған жоқ. Менің тапсырмаларымның бәрінің түпкі мақсаты – қарапайым адамның мұң-мұқтажы, оның әл-ауқаты мен тұрмысының тұрақтылығы, – деді Қазақстан Президенті. 
Жиын барысында елдің 2015 жылғы әлеуметтік-экономикалық даму қорытындылары және биылғы жоспарлар туралы Ұлттық экономика министрі Е.Досаев, мемлекеттік бюджеттің 2015 жылғы атқарылуы жөнінде Қаржы министрі Б.Сұлтанов, ақша-несие саясаты жөнінде Д.Ақышев баяндама жасады.

///
	

	Нұрсұлтан Назарбаев Қазақстан мен Ватикан арасында жемісті ынтымақтастық бар екенін атап өтті, сондай-ақ Киелі Тақтың Әлемдік және дәстүрлі діндер көшбасшылары съезін шақыру идеясына қолдау көрсеткені және оның жұмысына белсенділікпен қатысқаны үшін ризашылығын білдірді.

	Осы орайда, А.Содано Рим Папасы XVI Бенедикттің сәлемін жеткізді және Ватиканның біздің еліміздің конфессияаралық келісімді дамытуға қосқан үлесін және оның халықаралық қауіпсіздік саласындағы, сондай-ақ дінаралық және этносаралық диалог пен толеранттылық саласындағы рөлін жоғары бағалап отырғанын атап өтті.

	Бүгінде Қазақстанда 100-ден астам католик храмы мен шіркеуі жұмыс жүргізеді.    

///Кездесу барысында Қазақстан мен Еуропалық одақ арасындағы саяси және сауда-экономикалық байланысты нығайту перспективалары қарастырылды.
Тараптар еліміз бен ЕО арасындағы кеңейтілген серіктестік пен ынтымақтастық туралы келісімнің маңыздылығын атап өтіп, қарым-қатынастың одан әрі қарқынды дами беретініне сенім білдірді.

/// 
А.Бушез Қазақстанның Нұрсұлтан Назарбаевтың басшылығымен қол жеткізген және болашаққа деген оның көреген болжамынан қуат алған елеулі табыстары елдің экономикалық жетістіктері мен тұрақтылығын, халықтың бірлігі мен келісімін қамтамасыз еткенін атап өткен.  
«Қазақстан Еуропалық одақтың өңірдегі ең басты серіктесіне айналды. «Қазақстан-2050 стратегиясы және Сіз жариялаған, алысты көздеген саяси, экономикалық және құқықтық реформалар бағдарламасы еліңізді тың табыстарға жетелеп, Кеңейтілген серіктестік және ынтымақтастық туралы келісім арқылы ЕО-мен ынтымақтастыққа жаңа жолдар ашатынына сенімдімін. Біздің өте жақсы екіжақты ынтымақтастығымыз әрі қарай өрістеп, тереңдей түсеріне, сондай-ақ Қазақстанның көпвекторлы саясатын жалғастыруға өз үлесін қосатынына сенемін. Еуропалық одақ өкілдігі осы мақсаттарды қолдауға бейілді және оған жету үшін мүмкіндігінше үлес қосуға дайын», – делінген құттықтауда. 
///Қасым-Жомарт Тоқаевтың Қазақстан Республикасының Президенті болып сайлануына орай құттықтау хаттар мен жеделхаттар келіп түсуде.
Ұлыбритания Патшайымы ІІ Елизавета өзінің хатында Қасым-Жомарт Тоқаевты шын жүректен Қазақстан Президенті лауазымына сайлануымен құттықтады.
«Сізге және Қазақстан халқына бар жақсылықты тілеймін, сондай-ақ, елдеріміз арасындағы жақсы қарым-қатынастарды жалғастыруды тағатсыздана күтемін», – делінген жеделхатта.
Кувейт мемлекетінің әмірі Сабах әл-Ахмад әл-Джабер Әл Сабах Қасым-Жомарт Тоқаевты президент сайлауындағы жеңісімен құттықтап, екіжақты ықпалдастықты одан әрі нығайтуға дайын екенін білдірді.
«Достас елдеріміз арасындағы ынтымақтастықты жоғары бағалайтынымызды және оны мемлекеттеріміздің мүддесі үшін дамытуға ниетті екенімізді айтқым келеді», – деп жазған Кувейт Әмірі.
Алжир Президентінің міндетін атқарушы Әбдел Кадер бен Салих та Қасым-Жомарт Тоқаевқа құттықтау хатын жолдаған.
«Екі ел арасында жақсы тарихи байланыстар, өзара қарым-қатынастар орнаған. Елдеріміздің игілігі үшін Сізбен жұмыс істеуге және екіжақты форматтағы және халықаралық ұйымдар аясындағы ықпалдастықты нығайтуға дайын екенімді білдіремін, – делінген жеделхатта.
Ямайканың Премьер-Министрі Эндрю Холнесс өз құттықтауында Мемлекет басшысының саяси тәжірибесі бай екенін атап өтіп, Қазақстанның өсіп-өркендей беруіне тілектестік білдірді.
«Ямайка мен Қазақстан 24 жыл бұрын дипломатиялық байланыс орнатқан сәттен бері жақсы қарым-қатынастарын жалғастырып келеді. Алдағы уақытта осы байланыстарымызды тереңдете отырып, өзара мүдделерімізді білдіретін мәселелер жөніндегі ынтымақтастықты кеңейтуге үміттенемін, – деп атап өткен Эндрю Холнесс.
Монғолияның экс-президенті Намбарын Энхбаяр құттықтау хатында Қазақстанның одан әрі дами беретініне және Қасым-Жомарт Тоқаевтың басшылығымен халықтың әл-ауқаты жақсара түсетініне сенім білдірді.
«Монғолия мен Қазақстан арасындағы ортақ тарих пен халықтарымыздың жақындығына негізделген әріптестік қатынастар жаңа деңгейге көтеріледі деп санаймын», – делінген жеделхатта.
М.В. Ломоносов атындағы Мәскеу мемлекеттік университетінің ректоры Виктор Садовничий Қасым-Жомарт Тоқаевтың Ресеймен стратегиялық және достық қатынастарды дамытуға бейілдігін университет ұжымы жоғары бағалайтынын атап өтіп, оқу орнының жұмысына көңіл бөлгені үшін Мемлекет басшысына алғыс айтты.
Швейцариядағы Мәскеу мемлекеттік халықаралық қатынастар институтының түлектері ассоциациясының төрағасы Юрий Назаркин бірлестік атынан Мемлекет басшысын құттықтады.
«Қазақстанның игілігі үшін барлық ауқымды мемлекеттік міндеттерді табысты шешуіңізге тілектеспіз. Сіздің халықаралық деңгейдегі мол тәжірибеңіз жаһандық аренадағы еліңіздің орнын одан әрі нығайтуға септігін тигізетініне сенімдіміз», – деп жазылған жеделхатта.
Сондай-ақ, Қасым-Жомарт Тоқаевтың атына Кувейттің Премьер-Министрі Джабер әл-Мубарак әл-Хамад Әл Сабах, Кувейт Мемлекеті Әмірінің тақ мұрагері Наууаф әл-Ахмад әл-Джабер Әл Сабах, Токио губернаторы Юрико Коике, Бүкіл дүниежүзілік кеден одағының Бас хатшысы Кунио Микурия, БҰҰ Чадтағы резидент-үйлестірушісі Стивен Тулл, Германия экономикасы Шығыс комитетінің төрағасы Вольфганг Бюхеле, Португалия-Қазақстан сауда палатасының төрағасы Нуно Мигель Афонсо Лопес, Швейцария Федералды Жиналысының «Швейцария-Қазақстан» достық тобының тең төрағасы Филиппо Ломбарди, «Total» компаниясының басқарма төрағасы Патрик Пуянне, INPEX CORPORATION президенті Такаюки Уэда, Еуразиялық банктің басқарма төрағасы Андрей Бельянинов, «Тенгизшевройлдың» бас директоры Имер Боннер, Пекин лингвистикалық университетінің ұжымы құттықтауларын жолдады.  
 
 
///
	 

	

	Қазақстан Президенті электролиз зауытының базасында салынған жаңа анодты өндірісті аралап көрді. Кәсіпорынды аралау барысында Нұрсұлтан Назарбаев ұжыммен әңгімелесті, сондай-ақ іске қосу-реттеу жұмысын бастап берді және анодты күйдіру жөніндегі кешенді іске қосты.

	- Мен сіздерді заманауи анодты зауыттың ашылуымен құттықтаймын. Бұл - мүлде жаңа бірегей технология. Енді сіздерде тұрақты жұмыс және жақсы еңбекақы бар. «Қазақстан электролиз зауытының» жоспарында келешекте құю өндірісін кеңейту қарастырылған, - деді Мемлекет басшысы.    

	Зауыттың басшысы А.Ибрагимов Қазақстан Президентіне күйдірілген анод өндірісінің технологиялық үдерісі туралы айтып берді. Бұл жобаны іске асыру бастапқы алюминий өнімдерін өндіруде қазақстандық үлесті арттыруға бағытталғаны атап өтілді.

	Кездесуді аяқтай келе, Нұрсұлтан Назарбаев еңбек ұжымына табыстар және алға қойған мақсатта жетістікке жетуді тіледі.

	Анодты өндірісте заманауи жабдықтар орнатылған. Кешеннің жоғары экологиялығы жаңа технологияны қолдану арқылы қамтамасыз етіледі. Жобаның құны – 240 миллион доллар.

	«Қазақстан электролиз зауыты» - қуаты жылына 250 мың тонна бастапқы алюминий өндіретін Қазақстандағы алғашқы зауыт және металлургиялық алюминий кластерінің негізгі элементі. 2008 жылғы тамыз айында қуаты жылына 125 мың тонна өнім шығаратын зауыттың алғашқы кезегі іске қосылды. Екінші кезегі 2010 жылы Үдемелі индустриялық-инновациялық даму жөніндегі мемлекеттік бағдарлама аясында енгізілді.
///Мемлекет басшысы Халықаралық балаларды қорғау күні еліміздің барлық өңірінен келген халықаралық және республикалық олимпиадалардың жеңімпаздарымен, оқу үздіктерімен, көпбалалы отбасылардың балаларымен, балалар үйінің тәрбиеленушілерімен кездесті.
Әңгімелесу барысында Қасым-Жомарт Тоқаев балаларды мерекемен құттықтап, оларға оқуда табыс тіледі.
– Қазіргі заманда білімді және кәсіби маман болу өте маңызды. Білімді адамның шамасы бәріне жетеді. Сондықтан, сендердің жасыңда, ең бастысы, жақсы оқып, білім алу. Еліміздің лайықты азаматтары болатындарыңа сенімдімін. Сендерге бақыт тілеймін, – деді Қазақстан Президенті.
Орта сыныптың 40 оқушысы үшін «Ақорда» резиденциясында тақырыптық экскурсия ұйымдастырылды. Олар бүкіл еліміз үшін маңызды стратегиялық шешімдер қабылданатын осынау ғажап ғимарат туралы көптеген қызықты деректермен танысты. Сонымен қатар, экскурсия барысында Елбасының тұлғалық қырына және оның тарихтағы рөліне ерекше көңіл бөлінді. 






/// 
Жиында «Қазақстан Республикасының Президентіне тікелей бағынатын және есеп беретін кейбір мемлекеттік органдардың, Қазақстан Республикасы Конституциялық Кеңесінің, құқық қорғау органдарының, соттардың, Қарулы Күштердің, басқа да әскерлер мен әскери құралымдардың ведомстволық және оған теңестірілген өзге де наградалары туралы» Қазақстан Республикасы Президентінің 2011 жылғы 30 қыркүйектегі №155 Жарлығының орындалуы, сондай-ақ мемлекеттік органдардың Қазақстан Республикасының қаржы және энергетика министрліктері қызметі саласындағы ведомстволық наградалардың атауларына өзгерістер енгізу жөніндегі ұсыныстары туралы мәселелер қаралды.
Комиссия мүшелері алдында Мәдениет және спорт министрлігінің жауапты хатшысы Қ.Уәлиев, қаржы вице-министрі А.Теңгебаев және энергетика вице-министрі М.Мырзағалиев баяндама жасады.
Талқылау қорытындысы бойынша комиссияның ұсынымдары әзірленіп,  уәкілетті мемлекеттік органдарға тапсырмалар берілді.
Геральдикалық комиссия – мемлекеттік органдардың ведомстволық наградаларының геральдикалық сипаттамасын және осы сала бойынша заңнамаларды жетілдіру жөніндегі ұсыныстарды қарайтын ҚР Президенті жанындағы консультативтік-кеңесші орган.   
///Мемлекет басшысы Түрікменстан Президентімен жүздесіп, бүгінгі отырыстың маңыздылығын атап өтті.
Нұрсұлтан Назарбаев жоғары деңгейдегі тұрақты кездесулер екі тараптың да стратегиялық серіктестікті одан әрі нығайтуға мүдделі екендігінің айқын көрінісі саналатынын айтты.
– Мемлекеттеріміз арқылы өтетін Әмудария мен Сырдария өзендері бассейндерінің мәселелерін талқылаймыз. Бұл екі өзен біздің балаларымыз бен немерелерімізге өмір сыйлайды. Осы проблемаларды бірлесе талқылаудың маңызы зор, – деді Нұрсұлтан Назарбаев.
Мемлекет басшысы саммиттің Түрікменстанда дер кезінде өткізіліп отырғанына тоқталып, Халықаралық Аралды құтқару қорының бұған дейінгі саммиті 2009 жылы өткенін атап өтті.
– Мен бауырлас Түрікменстанның даму барысын жіті қадағалап отырамын. Түрікмен халқына барлық жақсылықты тілеймін, – деп түйіндеді Қазақстан Президенті.
Гурбангулы Бердімұхамедов Нұрсұлтан Назарбаевқа ілтипат білдіріп, Халықаралық Аралды құтқару қорының құрылтайшы мемлекеттері басшыларының отырысына шақыруды қабыл алғаны үшін алғыс айтты.
– Құрметті Нұрсұлтан Әбішұлы, бауырлас елдерімізді біріктіретін Каспий теңізінің жағасына – Түрікменстанға қош келдіңіз! – деді Түрікменстан Президенті.
Түрікменстан басшысы Қазақстан Президентін Бесінші Каспий саммитінің табысты өтуімен және тарихи құжат – Каспий теңізіне қатысты конвенцияға қол қойылуымен құттықтады.
Екі ел көшбасшылары Жол картасын іске асыру, көлік-транзит саласындағы ынтымақтастықты дамыту, сондай-ақ өңірлік қауіпсіздік мәселелерін қарастырды.
Соңында Гурбангулы Бердімұхамедов Нұрсұлтан Назарбаевты және барша Қазақстан халқын Құрбан айт мерекесімен құттықтады.




///Жиынға Премьер-Министр Асқар Мамин, Президент Әкімшілігінің Басшысы Бақытжан Сағынтаев, Ұлттық банк төрағасы Ерболат Досаев, Премьер-Министрдің бірінші орынбасары – Қаржы министрі Әлихан Смайылов, Премьер-Министрдің орынбасары Гүлшара Әбдіқалықова, Президент Әкімшілігі Басшысының бірінші орынбасары Дархан Кәлетаев, Президенттің экономикалық мәселелер жөніндегі көмекшісі Тимур Сүлейменов, Еңбек және әлеуметтік қорғау министрі Бердібек Сапарбаев қатысты.
Қасым-Жомарт Тоқаев әділетті әлеуметтік саясаттың айрықша маңызы, әсіресе, ауыр жағдайға тап болған адамдармен қатынасты қалыптастыруда екенін атап өтті. Сондай-ақ, Қазақстан Президенті цифрлық платформаны қолдана отырып, бірыңғай әлеуметтік картаны кешіктірмей енгізу қажеттігін айтты.
Кеңес барысында Еңбек және әлеуметтік қорғау министрінің атаулы әлеуметтік көмек көрсету жағдайлары жөніндегі есебі тыңдалды.
– Осы маңызды салада халықтың жағдайын жақсартуға мүмкіндік беретін ауқымды жұмыстар жүргізілуде. Сонымен қатар, атаулы әлеуметтік көмек көрсету шаралары кезінде заң бұзушылықтар, тіпті, алаяқтық жолдар да анықталды. Бұл бюджет үшін жоспарланбаған шығын, – деп баяндады Бердібек Сапарбаев.
Жиын қорытындысы бойынша Мемлекет басшысы аталған саладағы теріс әрекеттерді жою үшін Еңбек және әлеуметтік қорғау министріне атаулы әлеуметтік көмектің берілу тәртібін реттеу жөнінде шұғыл шаралар қабылдауды тапсырды, сондай-ақ, Президент Әкімшілігі мен Үкіметке бірқатар нақты тапсырма берді. 

///
	 

	Кездесу барысында Нұрсұлтан Назарбаев әлеуметтік-экономикалық даму және тұрғындарды жұмыспен қамту жөніндегі аса маңызды мәселелерді шешу жайына назар аударды.

	– Шағын және орта бизнес пен шағын несиелеуді дамыту жөніндегі бағдарламаларды орындауды жалғастыру қажет. Бұл – біз үшін негізгі мәселе. Халықаралық тәжірибе оның жұмыспен қамту ісіндегі маңыздылығына айқын дәлел. Бұл үшін тұрғындармен жұмыс жүргізіп, аталған бағдарламалардың қажеттігін түсіндіру керек. Облыста бұл бағыттағы жұмыстар жеткілікті деңгейде белсенді жүргізіліп жатқан жоқ. Барлық әкімдер мен өңірлік билік органдарының міндеті – қабылданған бағдарламалардың артықшылығын және оған қатысу тетіктерін әр азаматқа жете ұғындыру. Бизнесті дамыту үшін барлық жағдай жасалған. Атап айтқанда, өңірде мал шаруашылығы саласындағы кәсіпкерлікті өркендету үшін зор әлеует бар. Мемлекет те бұған түрлі салалық бағдарламалар арқылы көмек көрсетуде, – деді Мемлекет басшысы.  

	Қазақстан Президенті ауыл шаруашылығы, жалпы алғанда, маңызды басымдық саналатынын және оның тиімділігін арттыру талап етілетінін атап өтті. 

	– Агроөнеркәсіп секторы барған сайын оны дамытудың зор әлеуетіне ие болуда. Қазіргі уақытта әлемде азық-түлік тапшылығы бар, ғаламшарда миллиардқа жуық адам тойып тамақ ішпейді, ал Жер шары халқының саны өсуде. Ауыл шаруашылығын дамыту үшін біздің орасан зор аумағымыз бар. Бірақ жаңа технологияларды қолдана отырып, өнімділікті едәуір арттыру қажет. Біз қазір гектарына 13 центнерден астық алсақ, қуанамыз, ал көршілес Қытай қазірдің өзінде астықтың түсімін 30 центнерге дейін жеткізуде. Жүйелі және мақсатты түрдегі мемлекеттік қолдау арқасында ауыл шаруашылығындағы жағдай өзгеруге тиіс, – деді Нұрсұлтан Назарбаев.

	Сондай-ақ, Мемлекет басшысы республикада индустриялық-инновациялық бағдарламаны іске асыруда айтарлықтай жұмыстар жүргізілгеніне, енді іске қосылған әрбір кәсіпорынның тиімді қызметін қамтамасыз ету қажеттігіне тоқталды.

	– Біз шикізатқа тәуелділіктен арылып, жаңа экономика қалыптастырып, сапалы жұмыс орындарын құруымыз қажет. Индустриялық-инновациялық бағдарлама жүзеге асырыла бастаған уақыттан бері елімізде нақты 700 жаңа кәсіпорын, 180 мыңнан астам жаңа жұмыс орны ашылды. Бірақ өңірдегі кейбір нысандар индустриялық бағдарлама аясында жоспарлы қуатында жұмыс істеп тұрған жоқ. Зауыттарды тауар өндіріп, сыртқы нарыққа экспорттау үшін салу керек, әйтпесе даму болуы мүмкін емес, – деді Қазақстан Президенті.

	Бұған қоса, Нұрсұлтан Назарбаев облыста әлеуметтік мәселелерді шешу және тұрғындардың тұрмыс жағдайын жақсарту қажеттігін айтты.

	– Қазақстанда адам өлімі көбінесе жүрек-қан тамырлары ауруларынан болатын. Сондықтан біз барлық өңірде кардиологиялық орталықтар салдық. Жылына біз 10 мыңнан аса операция жасаймыз. Сондай-ақ, ана мен бала өлімін айтарлықтай азайтып, кейбір жерлерде тіпті жойдық, – деді Мемлекет басшысы.  

	Кездесу соңында Қазақстан Президенті мемлекеттік органдар тарапынан түсінік жұмыстарын белсенді жүргізудің маңыздылығына тоқталды, сондай-ақ өңір тұрғындарына игілік және бақ-береке тіледі.

	Сонымен қатар, кездесуде Батыс Қазақстан облысының әкімі Нұрлан Ноғаев өңірдің биылғы 9 айдағы әлеуметтік-экономикалық дамуы туралы баяндама жасады.

	Мемлекет басшысы аралап көрген «Стекло-Сервис» жауапкершілігі шектеулі серіктестігі отқа төзімді әйнек, әйнектен жасалған көпқатпарлы бөлу бұйымдары өндірісін ұйымдастыруды жүзеге асырады. Жоба аталған өнімдердің импортын азайтып, Ресей Федерациясының көршілес өңірлеріне экспорттау көлемін арттыруды қамтамасыз етеді.

	Жобаның құны – шамамен 800 миллион теңге, өндірістің жобалық қуаты – 684 мың шаршы метр отқа төзімді әйнек және әйнектен жасалған бұйымдар.




///Қазақстан Президенті мен елімізге мемлекеттік сапармен келген Өзбекстан Президенті «Астана Опера» мемлекеттік опера және балет театрында болып, «Қыз Жібек» операсының дайындығын көрді.
Назарбаев Университетінде болған екі елдің президенттері білім ордасының даму жоспарымен, өнеркәсіпті автоматтандыру зертханасымен, оқу орнының зерттеушілік жобаларымен танысты. Ш.Мирзиёев университеттің құрметті қонақтар кітабына қолтаңба қалдырды.
Содан кейін Нұрсұлтан Назарбаев пен Шавкат Мирзиёев ресми ашылған «MEGA Silk Way» сауда және ойын-сауық орталығының сауда-көрме павильондарын аралап көрді. Сондай-ақ екі ел президенттері «Cirque du Solei» әртістерінің Монте-Карлодағы халықаралық фестивалінің жеңімпаздары қойған шағын театрлық көрініс пен акробатикалық шоуды тамашалады.
Мемлекеттер басшылары қаланың көрнекті орындарын аралап көрген соң «Астана ЭКСПО-2017» көрме кешені құрылысының барысымен және оның макетімен танысты.


///Іс-шараға Қазақстан Республикасы Президенті Іс басқармасы Медициналық орталығының басшылығы, Ресей, АҚШ, Ұлыбритания, Жапония, Әзербайжан, Украина, Беларусь және т.б. елдердің жетекші ғылыми орталықтарының өкілдері қатысты.
Съезде геронтология мен гериатрияның өзекті мәселелері, атап айтқанда іргелі, клиникалық, медициналық-әлеуметтік проблемалар, белсенді өмір сүру ұзақтығы және өмір сапасы, сауықтыру терапиясының ерекшеліктері, адамдарды сауықтыру және т.б. мәселелер талқыланды.
Мемлекеттік хатшы жиынға қатысушыларға арнаған сөзінде БҰҰ болжамы бойынша 2025 жылға қарай әлемде қарт адамдар саны 1 миллиард 100 миллионға жететінін атап өтті. Қазақстанда 2012-2016 жылдар аралығында жасы 60-тан асқан тұрғындар саны 7%-ға жуық мөлшерден 12%-ға дейін көбейген. Өмір сүрудің орташа ұзақтығы 72 жастан асты.
Гүлшара Әбдіқалықова өмір сүру ұзақтығының қол жеткізілген осы деңгейін Мемлекет басшысы басты жетістігіміз деп атап көрсеткеніне тоқталды.  
Геронтологтардың II еуразиялық съезі Еуразия кеңістігіндегі геронтологтар қоғамдастықтарының жұмыс тәжірибесін жинақтап қорытуға арналған.  
/// 
Қазақстан Президенті Сочи қаласына келді. Сапар аясында Елбасы Қазақстан мен Ресейдің XII өңіраралық ынтымақтастық форумына қатысады. Форумның негізгі тақырыбы – агроөнеркәсіп кешені саласындағы ынтымақтастық және азық-түлік қауіпсіздігін қамтамасыз ету.
Сонымен қатар, Ресей Президенті В.Путинмен, сондай-ақ Свердлов облысының және Урал федералдық университетінің басшылығымен кездесулер жоспарланған. 

///Мемлекет басшысы Қасым-Жомарт Тоқаевтың атына Қазақстан Республикасының Президенті болып сайлануына орай, АҚШ Президенті Дональд Трамптан құттықтау жеделхаты келіп түсті.
«Осы жылдардың ішінде екіжақты қарым-қатынастарымызда үлкен жетістіктерге қол жеткіздік, ынтымақтастық рухымыздың әрі қарай да жалғаса беретініне кәміл сенемін. Америкалық бизнестің Қазақстанмен экономикалық ынтымақтастықты кеңейту бағытында жаңа мүмкіндіктер алғаны қуантады», – деп жазды Дональд Трамп.
Ақ үй басшысы, АҚШ-тың Қазақстанмен кеңейтілген стратегиялық әріптестікті ілгерілету жолындағы бірлескен жұмыстарды жалғастыра беруге ниетті екенін атап өтті. 
«Мен ортақ қауіп-қатерлерге қарсы іс-қимыл жасау үшін, біздің терең стратегиялық әріптестігімізді ілгерілету ісінде Сізбен ынтымақтастыққа үміттенемін. АҚШ Қазақстанмен мығым әріптестікті бағалайды. Орталық Азия мен жаһандық деңгейдегі ортақ мүдде аясында Сізбен және Қазақстан халқымен бірлескен жұмыстарды жалғастыра бермекпіз. Жұмысыңызға мол табыс тілеймін», – делінген АҚШ Президентінің құттықтауында.  
///Нұрсұлтан Назарбаев пен Тереза Мэй елдер арасындағы екіжақты өзара қарым-қатынас мәселелерін талқылады, сондай-ақ халықаралық күн тәртібіндегі өзекті мәселелерді қарастырды.
Мемлекет басшысы Н.Назарбаев Д.Кэмеронның Премьер-Министр болған кезінде өзара іс-қимыл мен ынтымақтастықтың жоғары деңгейіне қол жеткізілгенін атап өтіп, Т.Мэйді елімізге сапармен келуге шақырды.

///Svevind Group неміс-швед компаниялар тобының басшысы Қазақстан Президентіне «жасыл» энергетика саласындағы инвестициялық жобаларды жүзеге асырудың перспективалары туралы айтты.
Атап айтқанда Маңғыстау облысында жел және күн электр станцияларының құрылысына қатысты жобаны іске асыру және содан кейін ресурстарды «жасыл» сутегі өндірісіне бөлу жоспарланып отыр. Сонымен қатар жел генераторлары мен күн энергиясын өндіретін панельдерді жергілікті жерде шығару мүмкіндігі қарастырылуда.

Қасым-Жомарт Тоқаев жаңартылатын қуат көздерін пайдалануға және ел экономикасындағы көміртегіне тәуелділікті төмендетуге басымдық беретінін айтты. Оның пікірінше, сутегі энергетикасына арнайы назар аудару керек.
Мемлекет басшысы компанияның ұсынған инвестициялық ұсыныстарын оң бағалап, Вольфганг Кроппқа мемлекет тарапынан қолдау көрсетілетінін айтты.

///
	 

	Мемлекет басшысы кездесудің экономикалық интеграция саласында туындаған мәселелерді бірлесіп шешу үшін маңызды екенін атап өтті.

	– Біз бірлестігіміздің оң қорытындыларын қазірдің өзінде айттық: негізгі экспорттық тауарымызға әлемдік бағасының төмендегеніне қарамастан, елдеріміз арасында тауар айналымы артуда. Қазақстанның Кеден одағы елдерімен сыртқы сауда айналымындағы үлесі жалпы көлемнің 18 %-ына жетті. Бірақ біз оның түзетілуі қажет кемшіліктері, оның ішінде Еуразиялық экономикалық комиссия туралы да ашық айтуға тиіспіз. Тауарлардың еркін айналымы қазақстандық өндірушілер үшін Кеден одағы мен Бірыңғай экономикалық кеңістік елдері кәсіпорындарымен арадағы бәсекелестіктің жағдайын қатайтып жіберді. Сыртқы саудадағы үйлесімсіздік артуда. Кеден одағы елдерінен әкелінген өңделген тауарлар импорты 2012 жылы 2009 жылмен салыстырғанда 2 есе өскені байқалды. Бұл жағдайды түзету үшін бірқатар ірі бірлескен инвестициялық жобаларды іске асыру қажет болуы мүмкін, – деді Нұрсұлтан Назарбаев.

	Қазақстан Президенті Қазақстанның Бірыңғай экономикалық кеңістік елдерінен импортының үлесі оның 2009 жылғы жалпы көлемінің 32 %-ынан 2012 жылы 40 %-ына дейін артқанына назар аударды. Сондай-ақ, Қазақстан өнімдерін Ресей мен Беларусь нарығына жеткізуде едәуір қиыншылықтар бар. Себебі, тарифтік емес және техникалық кедергілер, шамадан артық санитарлық және фитосанитарлық нормалар, сертификаттау, лицензиялау және үлес жөніндегі шаралар, техникалық регламентті бірізділендіру жөнінде талаптар қолданылуда.

	– Қазақстанның ет өнімдері әдейі «өткізілмейтін» жағдайда тұр, өйткені Ресейде оларға Қазақстан Республикасы санитарлық сертификаттарында жоқ нормалар қолданылуда. Сондай-ақ, беларусь азық-түлік тауарларын бұл саладағы бірқатар жаңа техникалық регламенттің енгізілуіне байланысты Ресей нарығына тасымалдау деңгейінің төмендегені байқалып отыр. Бірыңғай экономикалық кеңістіктегі техникалық регламент саласын кеңейту Қазақстанның бизнес ортаны жақсарту жөніндегі саясатына қайшы келуде. Бірыңғай экономикалық кеңістік келісімінің қорытындысына сәйкес Ресей электр-энергетика жүйесі үшін ерекше режим қарастырылғандықтан, электр-энергетика саласында түйткілдер бар. Соның салдарынан электр энергиясын тұтынушылар мен тасымалдаушыларға еркін қолжетімділік болмай отыр. Қазақстан электр энергиясын Беларусьқа Ресей Федерациясының аумағы арқылы, транзит арқылы сата алмайды, – деді Мемлекет басшысы.

	Бұған қоса, Нұрсұлтан Назарбаев сыртқы экономикалық қызметке қатысушылар тарапынан Кеден одағының Кеден кодексіне үлкен сын айтылып жатқанын, оны ырықтандыру және сыртқы  шекараларда кедендік рәсімдерді барынша оңайлату қажеттігіне көңіл бөлініп отырғанын айтты.

	– Сондықтан мен Еуразиялық экономикалық комиссияның қызметі Кеден одағына мүше елдердің өзара тиімді саудасында жоғарыда айтылған үйлесімсіздіктер мен кедергілерді болдырмауға бағытталуы тиіс. Еуразиялық экономикалық комиссия – Кеден одағы мен Бірыңғай экономикалық кеңістікті қалыптастыру жағдайын қамтамасыз ету үшін құрылған, сондай-ақ интеграцияны одан әрі дамыту жөніндегі ұсыныстарды әзірлейтін ұлтүстілік орган. Сонымен қатар, мемлекеттер басшылары алға қойған Кеден одағы мен Бірыңғай экономикалық кеңістікті қалыптастыру аясында шешілмеген мәселелердің бар екеніне қарамастан, Комисия жұмысында интеграциялық үдерістерді тереңдетуге арналған қаражат пен күшті ыдырату, жұмысты анық саясиландыру байқалуда. Еуразиялық экономикалық комиссия тарапынан Комиссия жұмысының қағидаттары мен регламентінің бұзылуына жол беруге болмайды. Комиссия туралы Шартқа сәйкес, Алқа мүшелері ұлттық үкіметке есеп бермейді және бағынышты емес, соған қарамастан Еуразиялық экономикалық комиссия Алқасының ресейлік мүшелері Ресей Федерациясы Үкіметінің отырыстарына қатысады, тиісті нұсқаулар алады,– деді Қазақстан Президенті.                     

	Мемлекет басшысы Еуразиялық экономикалық одақтың қызметі туралы екі бөлімнен – институттық және салалық бөлімдерден тұратын шартқа қатысты барлық мәселенің 2014 жылғы мамырда келісілуі тиістігін атап өтті. Нұрсұлтан Назарбаев елдеріміздің қарапайым азаматтарының қабылдауына ауыр тиетін күрделі шартты әзірлеуге қажеттілік жоқ екеніне тоқталды. Бұдан бөлек, мұнай мен газ тасымалдау, теміржол тарифтері, электр энергиясы саласындағы қазірдің өзінде қол жеткізілген келісімдер бойынша жұмысты аяқтауға ұмтылған жөн. Сонымен қатар, қазіргі уақытта Комиссияның өкілеттігін кеңейту, бірыңғай қаржы нарығын қалыптастыру және жаңа ұлтүстілік құрылымдар құру туралы ұсыныстар енгізілуде, интеграцияланудың қазіргі кезеңінде біздің елдеріміз мұны талқылауға дайын емес. Қазақстан Президенті тауарларға және қызмет көрсетуге қатысты шектеулерді жоюға баса ден қою қажеттігіне назар аударды.

	Сондай-ақ, Нұрсұлтан Назарбаев Кеден одағы мен Бірыңғай экономикалық кеңістік аясын кеңейту барлық тарап үшін ортақ ережелер бойынша жүзеге асырылу тиістігіне тоқталды. Мысалы, Қазақстан Қырғызстан мен Арменияның ниетін қолдайды, бірақ олардың бұған кіруі шартта келісілген және көрсетілген ортақ рәсімдер бойынша жүзеге асырылуы тиіс.

	– Маған, мысалы, премьер-министр Ердоған Түркияның Кеден одағы мен Бірыңғай экономикалық кеңістікке қосылу перспективасын қарастыру туралы өтінішпен хабарласты. Мен оған дәл осы ұстанымды жеткіздім, – деді Қазақстан Президенті.        

	Бұған қоса, Мемлекет басшысы Қазақстанның Дүниежүзілік сауда ұйымына кіру мәселесін сөз етті, бұл үшін ДСҰ-ға мүше елдер алдында Қазақстан мен Ресейдің міндеттемелері деңгейінің үйлесімділігі қажет.

	– Қазақстан ДСҰ-ға Еуразиялық экономикалық одақ құрылғанға дейін кіру ниетінде. Әйтпесе, ДСҰ-ға мүше елдер бұдан бұрын қол жеткізілген келісімдерді қайта қарауы мүмкін, бұл біздің ол ұйымға мүше болуымызды бірнеше жылға созып жібереді. Бүгін біз Ресей тарапының қолдауына сенім артып отырмыз. Бұл мәселе жөніндегі сындарлы ұстаным Қазақстанның ДСҰ-ға тезірек кіруіне ықпал етіп, Кеден одағы мен Бірыңғай экономикалық кеңістіктің үздіксіз қызметіне септігін тигізген болар еді, – деді Нұрсұлтан Назарбаев.

	Қазақстан Президенті ДСҰ-ға кіру мәселелері жөнінде Еуропалық одақпен және АҚШ-пен келіссөздер жүргізу үшін Қазақстан-Ресей бірлескен комиссиясын құру қажеттігіне назар аударды.             

	 




///Облыстық филармония ғимаратында Нұрсұлтан Назарбаев өңір жұртшылығының танымал өкілдерімен кездесті.
Басқосуға өз ісінің кәсіпқой маманына айналған әртүрлі қызметтегі азаматтар, еңбек сіңірген ардагерлер, жастар лидерлері, үкіметтік емес ұйымдар мен этномәдени бірлестіктердің жетекшілері қатысты.
Мемлекет басшысы жиналған қауымды Тәуелсіздіктің 25 жылдығымен құттықтап, республиканың елеулі жетістіктерін атап өтті.
– Біздің барлық жетістігіміз мықты іргетасқа – ел ішіндегі бейбітшілік пен тұрақтылыққа негізделген. Ұлттық бірлік пен келісім – Тәуелсіздігіміздің басты жетістігі. Саясатта, экономикада, қоғамда, мәдениетте түбегейлі өзгерістер болды. Мемлекетіміздің халықаралық беделі айтарлықтай артты. Атап айтқанда, сындарлы сыртқы саясатымыз және әлемдік антиядролық қозғалыстағы барша жұрт мойындаған көшбасшылығымыз Қазақстанның БҰҰ Қауіпсіздік Кеңесінің тұрақты емес мүшелігіне қабылдануына септігін тигізді, – деді Нұрсұлтан Назарбаев.
Қазақстан Президенті еліміз ширек ғасырда әлем жұртшылығына танылып, әлеуметтік-экономикалық және мәдени әлеуетіміздің артуына септігін тигізген ауқымды нәтижелерге қол жеткізгеніне тоқталды.   
– Келер жылы Қазақстан «ЭСКПО-2017» халықаралық мамандандырылған көрмесін ТМД аумағында бірінші болып өткізгелі отыр. Бұл іс-шараға 100-ден астам ел және көптеген халықаралық ұйымдар қатысады. Қазақстанның әрбір өңірі осы тарихи оқиғаны табысты өткізуге қомақты үлесін қосуы керек, – деді Мемлекет басшысы.
Әңгіме барысында Нұрсұлтан Назарбаев Қостанай жері Қазақстанның негізгі астықты аймағының бірі екенін айрықша атап айтты.  
– Дамыған тау-кен және машина жасау секторлары бар ірі аграрлық-өнеркәсіп кешені осы өңір үшін ғана емес, бүкіл республика үшін де мықты экономикалық база болып саналады. Қостанай – ауыл шаруашылығы дамыған басты өңірлердің бірі, бұл өңір еліміздің азық-түлік қауіпсіздігіне қомақты үлес қосуда. Облыстағы ауыл шаруашылығының жалпы өнімі 25 жыл ішінде 295 миллиард теңгеге дейін өсті, – деді Мемлекет басшысы.  
Қазақстан Президенті сондай-ақ өңірдің ресурстық әлеуетіне және дамыған өнеркәсібіне назар аударды.
– Мұнда асбест қорының 100%-ы, республикадағы алюминий шикізатының  98%-дан астамы және темір рудасының 93%-ы шоғырланған. Индустрияландыру жылдарында облыста 121 миллиард теңге инвестиция тартылған 82 жоба іске қосылды. Осыған орай 5 мыңға жуық жаңа жұмыс орны ашылды. Индустрияландыру автомобиль құрылысы мен металлургия сияқты өңдеу өнеркәсібінің жаңа секторларын қалыптастыруға мүмкіндік тудырды. 2010 жылдан бері 29 мыңға жуық жеңіл автокөлік құрастырылды, – деді Нұрсұлтан Назарбаев.
Бұған қоса, Мемлекет басшысы өңірдің көлік және әлеуметтік инфрақұрылымын кешенді дамытудың маңыздылығын атап өтті. 
– Облыс тұрғындары үшін «Алтынсарин – Хромтау» және «Арқалық – Шұбаркөл» бағытындағы жаңа теміржолдар құрылысы маңызды оқиға болды. Бұл әлеуметтік-экономикалық дамуға тың серпін берді. 25 жыл ішінде өңірде 5 миллион шаршы метрге жуық тұрғын үй пайдалануға берілді, – деп атап өтті Қазақстан Президенті.
Қостанайлықтар Нұрсұлтан Назарбаевқа өңірге ұдайы көрсетіп отырған қамқорлығы және тиімді мемлекеттік саясаты үшін алғыс білдірді. 
Сондай-ақ кездесу барысында Қостанай облысының әкімі А.Мұхамбетов облыстағы әлеуметтік-экономикалық жағдай және оны дамыту перспективалары туралы баяндады.
Соңында Мемлекет басшысы жиналған қауымды Қазақстан Тәуелсіздігінің 25 жылдығымен құттықтап, оларға береке-бірлік пен табыс тіледі.       


///Кездесу барысында тараптар Қазақстан мен БҰҰ арасындағы өзара іс-қимыл мәселелерін талқылады, сондай-ақ байланыстарды одан әрі дамыту перспективаларын қарастырды.
Бұдан бөлек, Нұрсұлтан Назарбаев пен Пан Ги Мун халықаралық күн тәртібіндегі өзекті мәселелер жөнінде пікір алмасты.
Мемлекет басшысы еліміз бен БҰҰ арасындағы ынтымақтастықтың жемісті екенін айтып, Қазақстан ұйымның жаһандық бастамалары мен жобаларын қолдайтынын жеткізді.
Пан Ги Мун елімізбен тиімді серіктестіктің одан әрі нығайып, дами беретініне сенім білдірді.
///Қасым-Жомарт Тоқаевтың Қазақстан Республикасының Президенті болып сайлануына орай құттықтау жеделхаттары келіп жатыр.
Иордания Королі ІІ Абдалла Қазақстанның дамуы мен гүлденуіне, Қасым-Жомарт Тоқаевтың жұмысы табысты болуына тілектестік білдірді.  
«Иордания халқы біздің елдеріміздің арасындағы достық өзара қатынастарды, екіжақты ынтымақтастықты одан әрі нығайтуға мүдделі», – делінген Иордания Королінің құттықтау хатында.
Марокко Королі VI Мұхаммед Қазақстан Президентіне жолдаған құттықтауында жемісті ынтымақтастықта болуға дайын екенін жеткізді.
«Біздің елдеріміздің арасындағы ерекше достық өзара қатынастарды нығайту жолында Өзіңізбен бірге жұмыс істеуге әзірмін», – деп жазды Марокко билеушісі.
Боливариялық Венесуэла Республикасының Президенті Николас Мадуро Мемлекет басшысын құттықтап, Қазақстан халқына зор жетістіктер тіледі.
«Қазақстан Республикасына мол табыс және бақ-береке тілеймін. Мен біздің достық негіздегі әрі өзара сыйластықтағы қатынастарымызды нығайтуға ниеттімін», – делінген жеделхатта.
Израиль Президенті Реувен Ривлин өзінің құттықтауында Қасым-Жомарт Тоқаевты өз еліне ресми сапармен келуге шақырды.
«Сіздің президенттік кезіңізде Қазақстан мен Израиль арасындағы достық және іскерлік байланыстар одан әрі нығая түсетініне сенімдімін», – деп атап өткен Израиль Президенті.
Испания Үкіметінің төрағасы Педро Санчес Қасым-Жомарт Тоқаевты құттықтап, екіжақты әріптестіктің жоғары деңгейін айтқан.
«Менің Үкіметім халықтарымыздың игілігі үшін елдеріміз арасындағы ынтымақтастықты нығайтып, тереңдету жұмыстарын жалғастырады», – деп жазған Педро Санчес.
Андорраның Премьер-Министрі Андорры Хавьер Эспот Замора Қасым-Жомарт Тоқаевқа табыс тілеп, ынтымақтастықты дамытуға дайын екенін білдірді.
«Соңғы жылдары дамудың жаңа деңгейіне көтерілген халықтарымыз арасындағы екіжақты қарым-қатынастарды тереңдету мақсатында өзара тиімді екіжақты ынтымақтастықты нығайтуға мүдделі екенімізді растаймын, – делінген Хавьер Эспот Замораның жеделхатында.
Сонымен қатар, Қасым-Жомарт Тоқаевтың атына өз құттықтауларын КАРИКОМ Бас хатшысы Ирвин Ла Рок, Халықаралық сауда орталығының атқарушы директоры Аранча Гонзалес, Орталық Азиядағы Еуропалық одақтың арнайы өкілі Петр Буриан, Кубаның Мемлекеттік кеңесінің және Министрлер кеңесінің Төрағасы Мигель Диас-Канель Бермудес, Канаданың Генерал-губернаторы Жюли Пайетт, Бахрейн Корольдігінің тақ мұрагері-Премьер-Министрдің бірінші орынбасары Салман бин Хамад Аль Халифа, Румыния Депутаттар палатасының төрағасы Ион-Марсель Чолаку, Үндістанның бұрынғы вице-президенті Мохаммад Хамид Ансари, Канада Парламентінің сенаторы, Канада-Қазақстан парламентаралық достық тобының тең төрағасы Джозеф Дей, Португалия Республикасы Ассамблеясының депутаты Жуао Баррозу Суареш, Үндістан Парламентінің мүшесі Шаши Тарур, Португалиядағы Мая қаласының Қалалық кеңесінің төрағасы Антониу Браганса Фернандеш.
 
 
///Кездесу барысында Қасым-Жомарт Тоқаевқа экономиканың түрлі саласындағы, соның ішінде машина жасау және энергетика секторларындағы бірлескен инвестициялық жобалардың жүзеге асырылуы жөнінде мәлімет берілді.
Қазақстан Президенті Шетелдік инвесторлар кеңесіне қатысқаны үшін Лоренцо Симонеллиге ризашылық білдіріп, оның компаниясының Қазақстанда жақсы жұмыс істеп жатқанын атап өтті.
– Түрлі саладағы табысты іс-қимылдар бойынша мол тәжірибеміз бар. Біздің жемісті ынтымақтастығымыз жалғаса береді деп ойлаймын, – деді Мемлекет басшысы.
Лоренцо Симонелли компанияның Қазақстанда жаңа жобаларды белсенді жүзеге асырып жатқанын айтты.
– Екінші үйімдей болып кеткен Қазақстанға қайта оралу мен үшін зор қуаныш. Біз өз жұмысымызда жаңа салаларды ашып жатырмыз. Қазақстан біздің компанияның әлеуетін тұтас ел аумағындағы инфрақұрылымды дамыту үшін сәтті пайдаланудың жарқын үлгісін көрсетеді деп ойлаймын, – деді бизнесмен.
Қазақстан Президенті мен компания басшысы келешек ынтымақтастықтың перспективаларын талқылады. 


/// 
Мемлекет басшысының атына халықаралық ұйымдардың басшылары мен бірқатар шет елдердің азаматтарынан құттықтау хаттар келіп түсті.
«Қазақстан-Канада» парламенттік достық тобының тең төрағасы Л.Бенуа өз хатында Қазақстан халқы Ассамблеясы жиырма жыл бойы елдің конфессияаралық және этносаралық келісімді қорғау және ілгерілету жөніндегі басты органы болып отырғанын атап өткен.
«Канада Қазақстанның бұл құндылықтарын мақтанышпен айтады. Мен 2014 жылдың қыркүйегінде Сіздің елге жемісті әрі есте қаларлық сапар жасадым. Мен Ассамблеяның өкілеттігіне және қызметіне тәнті болдым. Біздің берік әрі ұлғайып келе жатқан экономикалық ынтымақтастығымыздан бөлек, бұл орган Қазақстан мен Канаданың өзара мүдделілік танытатын көптеген мәселелер бойынша ұстанымдарын жақындастырып отыр. Біз Сіздердің жас демократиялық мемлекеттеріңіз дамуын жалғастырып, оның барысында Ассамблея елеулі рөл атқаратын болады деп үміттенеміз», – делінген хатта.
ЕҚЫҰ аз ұлттар жөніндегі жоғарғы комиссары А.Турс Ассамблея Қазақстанның этникалық әралуандығы мен елдегі келісімді сақтаудағы табысының символына айналғанын атап айтқан.
«Ассамблея – біздің ұйымның Қазақстандағы маңызды баламасы. Осы консультативтік-кеңестік органның үкімет пен жұртшылық өкілдері арасындағы өзара іс-қимылдың тиісті деңгейін қамтамасыз етудегі рөлі әралуан қоғам интеграциясы жөніндегі Любляна ұсынымдарында атап өтілген. Сонымен қатар, онда Ассамблеяның барлық азаматтардың мемлекеттік қызметке тең қолжетімділігін және олардың шешім қабылдау үдерісіне қатысуын қамтамасыз ету жөніндегі өзге де қағидаттарының маңыздылығы айтылған», – деп жазады автор.
 «Судьбы связующая нить» аталатын Қазақстан-Литва жобасының қатысушылары – Гедиминас атындағы Вильнюс техникалық университетінің профессоры А.Вишнюнас және Степлагтың бұрынғы тұтқыны, журналист, жазушы А.Сейкалис Нұрсұлтан Назарбаевтың жаңа қоғамдық ұйым құру туралы шешімі өзін толық ақтағанына сенімді екендерін айтқан.
«Қазақстан халқы Ассамблеясы  бүгінде барлық этностарды қамтыған ондаған қоғамдық бірлестікті біріктірген. Ол Қазақстанның көпұлтты халқын шоғырландырудың нақты институтына айналып отыр», – деп жазады авторлар.
БҰҰ жанында қауымдасқан, Экология және тіршілік қауіпсіздігі халықаралық ғылым академиясының академигі, украиналық Н. Курилюк Қазақстанның жарқын әрі жасампаз болашағының негізі оның халқының тұтастығы мен бірлігі екенін айтқан.
«Қазақстан Республикасы өз дамуында ілгерілеуге, сыртқы және ішкі бейбітсүйгіш саясатына, халық бірлігі мен тәуелсіздігіне сүйене отырып, әлемдік қоғамдастықта лайықты құрмет пен беделге ие. Даналығы мен маңыздылығы жиырма жылдық сынақ арқылы тексерілген Ассамблея халықтардың тұтасуы мен бірігуінде, жасампаздық пен ілгерілеу жолын анықтауда Украина мен өзге елдерге лайықты үлгі болады», – делінген хатта.
Қазақстан Президентінің атына өз құттықтауын жолдаған Мемлекетаралық Украина-Қазақстан қатынастары институтының директоры Н.Степаненко Мемлекет басшысының Ассамблея құру туралы шешімінің тарихи маңызы мен көрегендігін атап өткен.
«Мәдени және конфессиялық дәстүрлердің алуан түрлі шоғырын бір тұтас Қазақстан халқына біріктірген бірегей қоғамдық келісім институтының ықпалын бағалау мүмкін емес. Сіз Мемлекет басшысы ретінде тәуелсіздіктің бірінші күнінен бастап көңіл бөліп келе жатқан халықтың тұтасуы, тұрақтылық, татулық және келісім сияқты құндылықтардың арқасында Қазақстан бәсекеге қабілетті, қуатты мемлекет ретінде қалыптасты. Этносаралық және дінаралық келісімнің қазақстандық үлгісі бүкіл әлемде құрмет пен жоғары қызығушылыққа ие болып, халықаралық қоғамдастық үшін үлгіге айналып отыр», – деп жазады Н.Степаненко.
Украинаның «Универсальный бой» спорт федерациясының  Президенті  А.Кондрашов Нұрсұлтан Назарбаевтың басшылығымен Ассамблея таза халықтық сипат ала отырып, татулық пен келісімнің жалпыұлттық институтына айналғанына назар аударған.
«Сіздің саяси ерік-жігеріңіздің арқасында әлемдік қоғамдастықта кеңінен мойындалған қоғамдық келісім мен бірліктің қазақстандық үлгісі құрылды. Мемлекет пен қоғамның әлеуметтік-экономикалық, саяси, мәдени-қоғамдық салаларда орнықты әрі жасампаз дамуын Қазақстанда қол жеткен этносаралық, дінаралық толеранттылықсыз елестету мүмкін емес. Бүгінде Ассамблея қоғамның авангарды әрі «Қазақстан-2050» Стратегиясында қойылған міндеттерді жүзеге асырудағы Сіздің және бүкіл халықтың сенімді тірегі болып саналады», – делінген хатта.
Украина технологиялық академиясының директоры, ғылым мен техника саласындағы Украина мемлекеттік сыйлығының лауреаты Ю.Колесниктің хатында Мемлекет басшысының атына жылы тілектер айтылған. Ол Ассамблеяның халықты тұтастыруға бағытталған ізгі қызметіне тоқталған. 
«Тұрақтылық пен татулықты, отандастар арасындағы келісім мен достықты, демократиялық және өркениетті қағидаттарға сүйенген ілгерілеу мен өркендеуді сақтауда Ассамблеяға бұдан әрі де белсенді қызмет тілейміз», – деп жазады автор.
Украинаның батыры, тұңғыш ғарышкері Л.Каденюк өз құттықтауында елдегі бейбітшілік пен келісімді сақтауға бағытталған Қазақстандағы қоғамдық келісім мен бүкіл халықтық өкілдік етудің бірегей институтының маңыздылығын атап өткен.
«Біраз уақытты еңсерген қазіргі кезде және әлемнің көптеген елдерін шарпыған тұрақсыздық жағдайында Сіздің жиналған тәжірибені қорытудың және алға қарай сенімді ілгерілеудің негізі ретінде Ұлттық бірлік доктринасы идеясын бекіту кезіндегі даналығыңыз мен көрегендігіңізге тағы да көз жеткізе түсеміз.  Қазақстанның даму жолы өзінің жүйелі қарқынымен, әсіресе әлемде экономикалық тұрақсыздық белең алып тұрған кезеңде жаңа биіктерге қарай басқан сындарлы қадамдарымен тәнті етеді», – делінген хатта. 
///Мемлекет басшысы Қазақстан Республикасы судьяларының VIII съезі делегаттарының алдында құттықтау сөз сөйледі. Бейне конференция режимінде өткен жиынға еліміздің бүкіл өңірлерінің судьялары, сондай-ақ, шетелдік сарапшылар қатысты.
Президент сөйлеген сөзінде сот төрелігінің әділ және заңды жүзеге асырылуына мемлекет те, бүкіл қоғам да мүдделі екенін атап өтті.
Қасым-Жомарт Тоқаев қазіргі пандемия кезінде еліміздің сот жүйесі күрделі сынақтан өткеніне тоқталды. Оның айтуынша, карантинге қарамастан азаматтардың құқықтары мен бостандығын қамтамасыз ету мәселесі күн тәртібінен түскен жоқ. Ақпараттық технологияның арқасында сот процесін қашықтан жүргізу форматына жедел көшірдік. Бұл ұтымды әрі оңтайлы шара болды.
Сонымен қатар Мемлекет басшысы құқық қорғау органдары мен соттардың жұмысындағы бірқатар кемшіліктерге назар аударды. Әсіресе, бұл олқылықтар пандемия кезінде анық байқалды.
Қасым-Жомарт Тоқаев Қазақстан халқына арнаған биылғы Жолдауында құқық қорғау және сот жүйесін реформалауға баса мән берілгенін еске салды. Оның пікірінше, сот жүйесіндегі үдерістерге, ең алдымен, азамат, кәсіпкер, инвестор мүддесі тұрғысынан қарау керек.
Мемлекет басшысы сот жүйесін реформалау саласында айтарлықтай ілгерілеу болу үшін судьялардың кәсібилігіне, сот төрелігі мен сот ісін басқарудың сапасына негізделген түбегейлі жаңа тәсілдерге бет бұру керек деп санайды.
Қасым-Жомарт Тоқаев өз сөзінде алға қойған мақсаттарға қол жеткізуге мүмкіндік беретін бірқатар басымдықтарды айқындады.
Қазақстан Президенті адам құқықтары мен заң үстемдігін қамтамасыз етуді  бірінші міндет ретінде атап көрсетті.
– Судьялар корпусы өздерінің күнделікті жұмысында осы ұстанымдар мен құндылықтарды басшылыққа алуға тиіс. Судьяларымыз адам құқықтарының мүлтіксіз сақталуын басты назарда ұстауы керек. Еліміздің судьялары кәсіби біліктіліктерін ұдайы арттырып, жұмыс тәсілдерін жетілдіріп, қалыптасқан ойлау жүйесін өзгертіп отыруы қажет. Бұл үшін сот саласындағы өзекті халықаралық үдерістерді ескеріп, судьялардың халықаралық қауымдастығымен тығыз байланыс орнату маңызды, – деді Президент.
Сот жүйесінің тәуелсіздігі – екінші маңызды басымдық. Қасым-Жомарт Тоқаевтың айтуынша, әділ сот төрелігі және азаматтардың сот билігіне деген сенімін арттыру міндетті шарт болу керек.
– Отандық және халықаралық сарапшылар судьялардың әлі де болса, соттар мен сот алқаларының төрағаларына тәуелді деп санайды. Бұл – тиімсіз тәжірибе. Бұдан құтылу қажет. Судьялардың құқық қорғау органдарына тәуелділігі – түйткілді мәселе. Судьялардың тәуелсіздігіне қатысты ешкімде күмән болмауға тиіс. Азаматтар, кәсіпкерлер және инвесторлар қазақстандық судьялардың бейтарап әрі әділ шешім шығаратынына сенімді болуы тиіс, – деді Мемлекет басшысы.
Сонымен қатар Президент судьяларға БАҚ және әлеуметтік желілер тарапынан қысым жасалатын жағдайлардың да кездесетініне назар аударды.
– Тергеу әлі жалғасып жататын, істің сотқа берілмеген кездері болады. Ал кейбір журналистер мен блогерлер жағдайды ушықтырып, сот шешімін алдын ала болжай бастайды. БАҚ-тың жариялылығы, ашықтығы сотқа қысым жасау құралы ретінде мүлде пайдаланылмауы тиіс. Әділдік сот залында және сот процесінің қорытындысы бойынша ғана орнауы керек, – деді Қасым-Жомарт Тоқаев.
Мемлекет басшысы кәсіби судьялар корпусы барша сот реформаларының шешуші факторы екенін атап өтті. Президент соңғы жылдары судья лауазымына үміткерлерге қойылатын талаптардың күшейгенін, іріктеудің заманауи құралдары енгізілгенін айтты. Бұл мықты заңгерлерге, белгілі ғалымдар мен кәсіби құқықтанушыларға сот жұмысындағы тәжірибесі болмаса да, судья болуға мүмкіндік береді. Қасым-Жомарт Тоқаев осы міндетті жүзеге асыруда Жоғарғы сот төрағасы Жақып Асановтың зор еңбек сіңіргеніне тоқталды.
– Судьялардың беделі мінсіз, ал кандидаттарды іріктеу үдерісі айқын және ашық болуы тиіс. Дамыған елдердің басым бөлігінде судьяларға қойылатын талаптардың жоғары болатыны соншалық, өткен өміріндегі болмашы бір теріс әрекеті лауазымға тағайындалмауына себеп болуы мүмкін. Мұндай тәжірибені Қазақстанда да қолданған жөн деп санаймын, – деді Президент. 
Мемлекет басшысы сот үдерістерін оңтайландыру және дау-дамайларды шешу барысында бітімгершілік тетіктерін енгізу мәселесіне де назар аударды. Осы мәселенің маңызы сот үдерісінде бюрократияның алдын алуға мүмкіндік береді. Бұл ретте, сот ісіндегі рәсімдерді шектен тыс регламенттеу процесстердің ұзаққа созылуына алып келеді және қоғам тарапынан әділ сынға ұшырайды. Сондықтан Қасым-Жомарт Тоқаевтың айтуынша, сот ісін оңтайландырып, керексіз рәсімдер мен регламенттерді алып тастау қажет.
– Сот процесі түсінікті және ыңғайлы болуы тиіс. Азаматтар рәсімдердегі түрлі айла-шарғыларды шешуге міндетті емес, – деді Президент.
Мемлекет басшысы сөзін қорытындылай келе, аталған барша міндеттерді тиімді шешу арқылы сот жүйесіндегі оң өзгерістерге қол жеткізуге болатынын және азаматтардың сотқа деген сенімі арта түсетінін атап өтті.
 
 













///
	

	Қазақстан Президенті Лондон Олимпиадасына қатысушылармен кездесті және алдағы халықаралық жарыстар мен Олимпиялық ойындарға қатысу үшін облыстың спорттық резервінің дайындық барысына қызығушылық танытты. 

	- Сіздерді әлемдік ауқымдағы жарыстарды өткізуге мүмкіндік беретін жаңа спорт кешенінің ашылуымен құттықтаймын. Мен сіздер ең заманауи жабдықтармен жабдықталған осы жаңа спорт орталығында жаттыға жүріп, Қазақстан үшін жаңа медаль әкелетіндеріңізге сенемін, - деді Нұрсұлтан Назарбаев.

	Облыс басшылығы Мемлекет басшысына өңірде спортты дамыту туралы баяндады және «Sport City-Pavlodar» спорт қалашығы құрылысының жобасымен таныстырды. Сонымен қатар, аралау кезінде шағын қалалардағы әлеуметтік инфрақұрылымдарды дамыту - Ақсу қаласында спорт кешенінің ашылуы және Екібастұз қаласындағы музыкалық мектеп құрылысының барысы туралы бейнероликтер көрсетілді.

	Кездесудің соңында Мемлекет басшысы осы күндерде таяу және алыс шетел спортшыларының қатысуымен бокстан халықаралық жарыс өтіп жатқан әмбебап залды аралап көрді.

	Көп салалы спорт кешені - осындай деңгейдегі облыстағы бірден-бір спорт кешені. Спорт сарайы спорттың ойын түрлеріне, акробатика мен көркем гимнастика, күрес пен бокс, ауыр атлетика мен топ сабақтарына арналған залдармен жабдықталған. Сондай-ақ медициналық көмек көрсету және дәрігерлік бақылау жасау үшін мамандандырылған бөлмелер бар.

	Жарысты өткізу кезінде спорт кешені бір мезгілде 400-ге жуық спортшы мен 1000-ға жуық көрерменді қабылдай алады. Кешенде күніне 300-350 адам спорттың әр түрі бойынша жаттыға алады.  

/// 
Мемлекеттік хатшы АҚШ елшісін тағайындалуымен құттықтап, оның жұмысы елдеріміздің арасындағы жан-жақты әрі жемісті ынтымақтастықты одан әрі тереңдетуге септігін тигізетініне сенім білдірді.
Г.Әбдіқалықова Қазақстанда Мемлекет басшысы бастамашылық еткен  бес институционалдық реформаны жүргізу, Ұлт Жоспары – «100 нақты қадамды» іске асыру жұмыстарының басталғанын атап өтті. Қолға алынған іс-шаралар елді жаңғыртуды және орнықты экономикалық өсімді қамтамасыз етіп, «Қазақстан-2050» стратегиясының мақсаттарына қол жеткізуге және елдің әлемдегі ең дамыған 30 мемлекет қатарына қосылуына ықпал етуі тиіс.
Кездесу барысында әлеуметтік-гуманитарлық ынтымақтастықты дамытудың, терроризм мен экстремизмге жол бермеудің, полиэтникалық және көпконфессионалдық құндылықтарды ілгерілетудің, толерантты қоғамның өзекті мәселелері жөнінде сындарлы пікір алмасылды.
Тараптар Қазақстан Президентінің 2010 жылы АҚШ-қа жасаған сапары барысында қол қойылған Қазақстан мен АҚШ-тың ғылыми-техникалық ынтымақтастығы туралы келісімнің негізінде білім және ғылым  саласындағы ынтымақтастықты нығайтуға мүдделілік танытты.
 Бүгінгі таңда Қазақстанның жоғары оқу орындары америкалық 30-дан астам білім және ғылым орталықтарымен ынтымақтастық орнатқан. Бұл бағытта бірқатар америкалық жоғары оқу орындарымен – Карнеги-Меллонмен,  Дьюк университетімен, Питсбург және Гарвард университеттерімен тиімді қарым-қатынастар орнатқан «Назарбаев университет» акционерлік қоғамына зор маңыз беріліп отыр. «Болашақ» бағдарламасы бойынша  АҚШ-та 1840 студент білім алды, қазіргі кезде 590-нан астам стипендиат оқуын жалғастыруда.
Екі елдің бірлескен жұмыстары қауіпсіздік пен өңірлік ынтымақтастық, ядролық қаруды таратпау, «Нұрлы жол» жаңа экономикалық саясаты аясында сауда-экономикалық және инвестициялық ықпалдастықты арттыру, Қазақстанның ДСҰ-ға кіруі, ЭКСПО-2017, әскери және ғылыми-техникалық ынтымақтастық, құқық қорғау органдары арасындағы өзара іс-қимыл сияқты маңызды бағыттар бойынша жүргізілуде.
2014 жылы ҚР мен АҚШ арасындағы тауар айналымы 2,4 миллиард доллар болды. Қазақстан экономикасына салынған америкалық инвестицияның жалпы көлемі  21 миллиард АҚШ долларынан асты, республикада америкалық капиталдың үлесі бар 470-тен астам кәсіпорын жұмыс істейді.
Кездесу соңында тараптар Қазақстан мен АҚШ арасындағы өзара іс-қимылдың деңгейі жоғары екенін, бұл стратегиялық серіктестіктің рухына толық сай келетінін атап өтті.
///Президентке санитарлық-эпидемиологиялық жағдайды тұрақтандыру үшін қабылданып жатқан шаралар және еліміздің әлеуметтік-экономикалық дамуының өзекті мәселелері  туралы баяндалды.
Асқар Мамин Президентке еліміздегі санитарлық-эпидемиологиялық жағдайдың бақылауда екенін жеткізді. Сондай-ақ коронавирус індетінің жаңа толқынына дайындық жұмыстары аясында жүзеге асырылып жатқан шаралар туралы мәлімет берілді. Атап айтқанда медициналық ұйымдар мен халықты дәрі-дәрмекпен қамтамасыз ету, емдеу нысандарына жасанды тыныс беру аппараттары мен оттегі концентраттарын жеткізу, аймақтарды жылжымалы диагностикалық кешендермен, цифрлық рентген-аппараттармен, мобильді топтармен және жедел медициналық көмек көрсету көліктерімен жабдықтау жұмыстары жүргізілуде. Қазіргі уақытта 13 аймақтың 10-ында модульдік жұқпалы ауруханалардың құрылысы аяқталған, қалған 3 нысан осы жылдың қараша айының соңына дейін пайдалануға беріледі.
Мемлекет басшысына республикалық және аймақтық тұрақтандыру қорларының құрылғаны және денсаулық сақтау жүйесіне арналған 91 түрлі дәрі-дәрмек пен жеке қорғаныш құралдарының екі айлық қоры жасақталғаны туралы айтылды. Дәрі-дәрмектердің тапшылығын болдырмау үшін дәріханалардың бөлшек сауда жүйесінде сұранысқа ие 33-тен астам препарат қоры қосымша жасақталуда. 
Асқар Мамин Қасым-Жомарт Тоқаевқа ПТР тест сынамаларын алу көлемін арттыру жұмыстары туралы да мәлімет берді. Оның айтуынша, зертханалар саны 124-ке дейін көбейіп, тестілеу қуаты тәулігіне 66 мыңға дейін жетті. Бұл ретте, тұрғындарды тест сынамаларымен қамту 2,5 есе ұлғайтылып, ПТР тест сынамаларын алу құны төмендетілді.
Бұдан бөлек, Асқар Мамин Президентке шекаралық өткізу бекеттерінде, сондай-ақ, көліктің барлық түрлері мен инфрақұрылымдарында санитарлық-эпидемиологиялық бақылаудың күшейтілгені туралы баяндады. Сонымен қатар өңірлердегі бизнес субъектілерінің жұмысы біртіндеп қайта қалпына келтірілуде. Осы ретте, аймақта вирус жұқтыру өсімінің тіркелмеуі, тұрақты эпидемиологиялық ахуалдың «жасыл» деңгейде болуы ескеріледі.
Премьер-Министр Мемлекет басшысына кәсіпкерлерді қолдау, шетелден инвестиция тарту, жұмыспен қамту ісін дамыту және елімізді әлеуметтік-экономикалық тұрғыдан өркендетудің басқа да өзекті мәселелері жөнінде қабылданған шаралар туралы баяндады.
Президент коронавирус пандемиясының алдағы айлардағы таралуына қатысты Дүниежүзілік денсаулық сақтау ұйымының пессимистік болжамдарын ескеріп, Үкімет белгілеген жоспардың мүлтіксіз орындалуының маңызды екенін атап өтті. Карантинді күшейту жөніндегі қатаң шараларды кәсіпкерлердің мүдделерін және жалпы еліміздің экономикалық дамуын ескере отырып қабылдаған жөн.

/// 
Кездесу барысында Свердлов облысының губернаторы Е.Куйвашев екі елдің арасындағы тату көршілік қарым-қатынастарды дамытуға және шекаралық өңірлер арасындағы байланыстарды нығайтуға қосқан зор үлесі үшін Қазақстан Президентіне алғыс айтты.
Ал Урал федералдық университетінің ректоры В.Кокшаров Нұрсұлтан Назарбаевқа мемлекеттік қызметтегі айрықша еңбегін бағалаудың белгісі ретінде Құрметті доктор дипломын тапсырды. Ол сондай-ақ Мемлекет басшысына бірлескен бірқатар инновациялық жобалар бойынша Қазақстанның жоғары оқу орындарымен ынтымақтасып отырғанын, бұл жобалар таныстырылымы Астанадағы «ЭКСПО-2017» халықаралық көрмесінде өтетінін айтты.
Әңгіме барысында Нұрсұлтан Назарбаев Свердлов облысы мен Урал федералдық университеті Қазақстан мен Ресей халықтары арасындағы тығыз достық қарым-қатынастарды нығайтуда зор рөл атқарып отырғанын атап өтті.
Сіздің университет индустриялық аймақтардың кадрлық әлеуетін қалыптастыру және дамыту ісіне Ресейде ғана емес, біздің елде де зор үлес қосып отыр. Менің білуімше, бүгінде Қазақстаннан 700-ге жуық студент Б.Ельцин атындағы Урал федералдық университетінде білім алуда. Қазақстанның жетекші жоғары оқу орындарымен университеттің ынтымақтастық туралы келісімі болғаны маңызды, – деді Мемлекет басшысы.
Қазақстан Президенті мүмкіндік туған жағдайда университет студенттері мен оқытушы-профессорлар құрамы алдында дәріс оқуға дайын екенін де мәлімдеді. 

/// 
Кездесу барысында Қазақстан мен Біріккен Араб Әмірліктері ынтымақтастықтығының бүгінгі жай-күйіне және келешегіне қатысты кең ауқымдағы мәселелер талқыланып, күн тәртібіндегі өңірлік және халықаралық өзекті мәселелер жөнінде пікір алмасылды.
Тараптар екіжақты сауда-экономикалық және инвестициялық байланыстардың қазіргі даму қарқынына қанағаттанатындарын білдірді. Өткен 10 жыл ішінде Біріккен Араб Әмірліктерінен келген инвестицияның жалпы көлемі 2 миллиард доллар болды. Біріккен Араб Әмірліктері Қазақстанмен арадағы тауар айналымы бойынша  шығанақтағы араб елдері арасында 1-орында тұр. 2015 жылғы қаңтар-қараша аралығында Қазақстан Республикасы мен Біріккен Араб Әмірліктері арасындағы тауар айналымы 97 миллион доллар болды. Қазақстанда туризм, көлік-экспедициялық сервис, тұтынушыларға қызмет көрсету салаларында БАӘ капиталының үлесі бар 50 кәсіпорын тіркелген.
Мемлекеттік хатшы Біріккен Араб Әмірліктері Қазақстанның араб әлеміндегі және Парсы шығанағы аймағындағы негізгі серіктесі екенін атап өтті. Сонымен қатар, БҰҰ Қауіпсіздік Кеңесінің 2017-2018 жылдардағы тұрақты емес мүшелігіне Қазақстанның кандидатурасын және еліміздің Ислам азық-түлік қауіпсіздігі ұйымын құру жөніндегі бастамасын қолдағандары үшін, сондай-ақ БАӘ Үкіметінің Астанадағы «ЭКСПО-2017» көрмесіне қатысатынын растағанына ризашылығын білдірді.
Гүлшара Әбдіқалықова БАЭ Қазақстанда ірі инвестор болып қала беретінін айтты. Астанадағы құны 1,6 миллиард долларды құрайтын «Әбу Даби Плаза» көпфункционалды кешенінің құрылысы, ТМД және Қазақстан аумағында қызметін бастаған, капиталы 176 миллион доллар болатын  «Al Hilal» Ислам банкі, «Falah Growth Fund»  біріккен инвестициялық қоры – екі ел ынтымақтастығының жарқын көрінісі.
Мемлекеттік хатшы Қазақстанда «ЭКСПО-2017» көрмесі аумағында «Астана» халықаралық қаржы орталығы құрылғанын, ол Дубайдың халықаралық қаржы орталығымен тәжірибе алмасатынын айтты. «Астана» ХҚО Қазақстанның қаржы инфрақұрылымының өзегіне, бүкіл Орталық Азия өңірінің ірі іскерлік хабына айналуға тиіс.
Мемлекеттік хатшы кездесу соңында Біріккен Араб Әмірліктерінің елшісі Сухейл Матар әл-Кетбиге зор денсаулық, жаңа қызметіне табыс тіледі.
///
	

	Нұрсұлтан Назарбаев кездесу барысында биыл Қазақстан мен Эстония арасында дипломатиялық қатынастардың орнағанының 20 жылдығы атап өтілуде екенін, сондай-ақ екі елдің өзара тиімді және қарқынды ынтымақтастығына мүдделестік барын айтты.

	Мемлекет басшысы өткен жылы екі елдің экономикасының өсімі 7 проценттен асқанына назар аударды және эстондық компанияларды қазақстандық бизнеспен белсенді ынтымақтастық орнатуға шақырды.

	- Қазіргі уақытта қазақ-эстон бизнес-форумы өтуде. Мен өз тарапымнан біздің елдеріміз арасындағы ынтымақтастықты жандандыруға бағытталған барлық бастаманы толық қолдаймын. Біз индустриялық-инновациялық бағдарламаны белсенді іске асырудамыз, зауыттар мен фабрикалар салудамыз, сондай-ақ батыс елдерінің жоғары технологиясын тартудамыз. Экономиканың қарқынды дамуы мен қолайлы макроэкономикалық көрсеткіштердің арқасында, Қазақстан шетелдегі түрлі жобаларды қаржыландыру үшін инвестициялау мүмкіндігіне ие болып отыр, - деді Нұрсұлтан Назарбаев.    

	Эстония Премьер-Министрі Нұрсұлтан Назарбаевқа жылы шырайлы қабылдауы үшін алғысын жеткізді және екіжақты ынтымақтастықты дамытудың маңызды екеніне тоқталды. Сонымен қатар Андрус Ансип экономиканың түрлі секторындағы өзара қарым-қатынасты жандандырудың келешегі бар екенін айтып өтті.

	Қазақстанда эстондық капиталдың қатысуымен 54 кәсіпорын тіркелген. Олар экспорттық-импорттық операциялар, делдалдық қызмет көрсету, жиhаз өндірісі, азық-түлік өнімдері, құрылыс және архитектура салаларында жұмыс жүргізеді. 2001-2012 жылдардан бері Эстониядан Қазақстанға тартылған тікелей инвестицияның жалпы түсімі 45,7 миллион долларды, соның ішінде 2012 жылдың бірінші тоқсанында 28,9 миллион долларды құрады.

	2011 жылы екі ел арасындағы тауар айналымының көлемі 63 миллион долларды құраған. 2012 жылғы қаңтар-маусым айларында тауар айналымы 13,2 миллион долларды құрап отыр.   
/// 
Мемлекеттер басшылары Украинадағы қазіргі ахуалды, сондай-ақ екіжақты ынтымақтастық мәселелерін талқылады.
П.Порошенко жоғары деңгейдегі кездесуді өзінің Астанада өткізуге ықыласты екенін растады. Ол сонымен қатар таяу уақытта «норманд төрттігінің» сыртқы істер министрлері мен Шығыс Украинадағы дағдарыс жөніндегі байланыс тобының кездесуі өтетінін, онда Қазақстанның елордасында талқыланатын құжаттың жобасы әзірленетінін атап өтті.
Әңгіме барысында Украина, Ресей, Германия және Франция көшбасшыларының Астанадағы кездесуін қаңтардың аяғында өткізу қарастырылып отырғаны айтылды.
Телефон арқылы сөйлесуге Украин жағы бастамашы болды.  
///
	 

	11 сәуірде Қазақстан Президентінің төрағалығымен Ұлттық инвесторлар кеңесінің отырысы өтеді, онда отандық кәсіпкерлікті дамытудың өзекті мәселелері талқыланады деп жоспарланған.
///Елбасы келіссөздердің ашық әрі сындарлы сипатта өткенін айтты.
– Біз екіжақты өзара іс-қимылдың кешенді мәселелерін талқылап, халықаралық өзекті проблемалар жөнінде пікір алмастық. Кездесу қорытындысына сәйкес, Қазақстан мен Израильдің көптеген ауқымды мәселелер жөнінде өзара тиімді іс-қимыл жасай алатынын толық сеніммен айтуға болады, – деді Қазақстан Президенті.
Нұрсұлтан Назарбаев пен Биньямин Нетаньяху сауда-экономика мәселелеріне айрықша назар аударып, жаһандық нарықтың жалпы сауда айналымындағы тиімсіз ахуалдың кері әсерін атап өтті. Осыған байланысты, тараптар өзара экономикалық іс-қимылды жандандыру үшін қандай мүмкіндіктерді пайдалану қажет екенін талқылады.
– Елдеріміз арасындағы тікелей әуе қатынасын қалыпқа келтіру және визасыз режімді енгізу мәселесін пысықтау жөніндегі уағдаластыққа қол жеткізілді. Мұндай шаралар бизнес саласындағы екіжақты байланыстар мен туризм саласындағы ынтымақтастықты нығайтуға септігін тигізуге тиіс, – деді Мемлекет басшысы.
Қазақстан Президенті Еуразиялық экономикалық одақ пен Израиль арасында еркін сауда аймағын құру екі елдің іскерлік байланыстарын дамытуға елеулі ықпал ететінін және қазір бұл жөнінде нақты келіссөздер жүргізіліп жатқанын атап өтті.
– Бүгін халықаралық және өңірлік мәселелер жөнінде де қызу әрі ашық пікір алмастық. Біріккен Ұлттар Ұйымы, Азиядағы өзара іс-қимыл және сенім шаралары жөніндегі кеңес және басқа да көптарапты ұйымдар мен форумдар өзара іс-қимылымыздың маңызды орны ретінде қарастырылды, – деді Нұрсұлтан Назарбаев.
Мемлекет басшысы кездесу қорытындысы бойынша тараптардың саяси диалогты ұдайы қолдау, байланыстарды барлық деңгейде дамыту, сондай-ақ серіктестікті жаңа сапалы деңгейге көтеру үшін бірлесе күш-жігер жұмсау жөнінде келісімге келгенін мәлімдеді.
– Уағдаластықтардың қарқынды түрде іске асуы бүгін біз талқылаған барлық бағыт бойынша екіжақты өзара іс-қимылды одан әрі дамытуға ықпал етеді деп сенемін, – деді Қазақстан Президенті.
Баспасөз брифингінің соңында Нұрсұлтан Назарбаев достас Израиль халқын алдағы келе жатқан Ханука мерекесімен құттықтады.



/// 
Іс-шара барысында Мемлекет басшысы – Қарулы Күштердің Жоғарғы Бас Қолбасшысы парад автокөлігімен әскери қызметшілер сапын аралап, парадтық есептоптарға амандасты.
Нұрсұлтан Назарбаев барша қазақстандықтарды және әскери шеруге қатысушыларды Отан қорғаушы күнімен, алдағы Ұлы Жеңістің 70 жылдығымен құттықтады.
– Екі мерекенің қатар келуінің символдық мәні бар. Бұл Ұлы Отан соғысындағы жеңімпаздар мен Отан қорғаушыларымыздың бүгінгі буынының әскери дәстүрлерінің сабақтастығын білдіреді. Майдандағы әскери ерлік пен тылдағы қажырлы еңбек Жеңістің басты негізіне айналды. Біздің халқымыз адамзат тарихындағы ең сұрапыл соғыстағы Ұлы Жеңіске өшпес үлес қосты. Соғысқа аттанған 1 миллион 200 мың жерлесіміздің жартысы шайқас алаңында қаза тапты. 500-ден астам қазақстандық Кеңес Одағының Батыры атанды. Соғыс жылдары бүкіл халқымыз тылдағы еңбекке жұмылды. Жауға атылған 10 оқтың тоғызы біздің елімізде жасалды. Әкелеріміздің ерлігі мен аналарымыздың еңбегі халқымыздың жадында мәңгі сақталады. Біздің жеңістеріміздің тарихы – патриотизм мен ел бірлігінің нағыз үлгісі, – деді Қазақстан Президенті.
Мемлекет басшысы соғыс және еңбек ардагерлерін Ұлы Жеңіс мерейтойымен құттықтап, олардың жауынгерлік және еңбектегі ерлігі халқымыздың барлық буыны үшін мәңгілік екенін, ал ерлік әрдайым қасиетті болып қала беретінін атап өтті.
Сонымен қатар, Қазақстан Президенті бес халықтық реформаны жүзеге асыру жаңа ұрпақ үшін болашақтағы көп жылдарға ілгері жол ашатынын айтты.
– Біздің барлық жетістіктеріміз – жаңа биіктерге бастайтын ынталандыру. Биыл 20 жылдығын атап өтіп жатқан Конституцияның бірінші сөзі: «Біз, Қазақстан халқы» деп басталады. Бұл – көпұлтты халық бірлігінің мызғымас формуласы. Біз ең басты құндылықтарымызды – тәуелсіздікті, татулық пен тұрақтылықты ғасырдан-ғасырларға сақтауға тиіспіз. Барлық мемлекеттік институттардың және әрбір қазақстандықтың парызы – осы құндылықтарды қорғау. Отан қорғаушылардың алдыңғы қатарында біздің айбарлы Қарулы күштеріміз тұр, –  деді Нұрсұлтан Назарбаев.
Мемлекет басшысы Жоғарғы Бас Қолбасшы ретінде еліміздің әскери қызметшілеріне сөз арнады. 
– Сіздерге биік міндет – Қазақстан егемендігі мен азаматтардың тыныштығын қорғау жүктелген. Осы қасиетті парызды адал орындаңыздар. Бүгін біздің айбынды жауынгерлеріміз осы алаңнан салтанатты шеру тартып өтеді. Бұл – Ұлы Жеңіске және Отан қорғаушы күніне көрсетілген құрмет, – деді Қазақстан Президенті.
Соңында Нұрсұлтан Назарбаев қазақстандықтарды тағы да мерекемен құттықтап, елімізге татулық пен тыныштық тіледі.
***
Бұл парад өткен жылдардағы парадтарға қарағанда көрнекі, қатысушылар саны жағынан ең ауқымдысы болды. Оған еліміз Қарулы Күштерінің әскери қызметшілері мен әскери техника санының рекордтық мөлшері тартылған. Атап айтқанда, парадқа 5 000-ға жуық әскери қызметші, 200 бірлік шамасында қару-жарақ пен әскери техника, әскери авиацияның 70 ұшағы мен тікұшағы қатысты. Қазіргі заманғы ҚР Қарулы Күштерімен қатар Ұлы Отан соғысы уақытындағы армия мен қару-жарақ түрлері көрсетілді.
Осы орайда ту ұстаушы топтардың ҚР Мемлекеттік туы мен осыдан 70 жыл бұрын отандасымыз Рақымжан Қошқарбаев және оның жауынгер досы Григорий Булатовтың Рейхстагқа тіккен туының дәл көшірмесі – Жеңістің қызыл туын алаңға алып шығу ерекше рәсім түрінде ұсынылды. Жауынгерлік ту Қазақстанға Мәскеудегі Тағзым тауынан әкелінді.
Парад барысында жаяу әскерлер мен әскери техника шеруі өтті. Авиа-шоу ерекше маңызға ие болды. Әскери ұшқыштар жеке және пилотажды топ құрамында жоғарғы пилотаж фигураларын орындап, өз шеберліктерін көрсетті, сондай-ақ әуеде Ұлы Жеңістің мерейтойын білдіретін «70» санын жазды. 
Елбасы сөзінің толық мәтінін мына жерден қараңыз.












///
	 

	Заңның мәтіні баспасөзде жарияланады.
///Кездесу барысында Қасым-Жомарт Тоқаев Қазақстанның халықаралық компаниямен жемісті ынтымақтастығын атап өтті.
– Қашаған бойынша және басқа да энергетикалық жобалар бойынша табысты ынтымақтастық орнаттық. Жалпы, бәрі жақсы жүріп жатыр деп ойлаймын, – деді Қазақстан Президенті.
Арно Брейяк Мемлекет басшысына кездескені үшін алғыс айтып, «Тоталь» мен Қазақстан арасындағы, соның ішінде Қашаған кен орнын игеру консорциумы аясындағы жемісті ынтымақтастықтың жалғаса беретініне сенім білдірді.
– Мен аталған жоба бойынша көп жылдан бері жұмыс істеп келемін. Біз қазір Қашағандағы өндіру деңгейінің жоғары екеніне өте қуаныштымыз. Дегенмен, өндіруді арттыру үшін әлеуетіміз жеткілікті. Жобаның қауіпсіз әрі тиімді жұмыс істеуіне өз үлесімізді қосуға дайынбыз, – деді компания басшысы. 


///
	

	Мемлекет басшысы Астанада ЭКСПО-2017 көрмесін өткізу біздің еліміздің табыстары мен жетістіктерін халықаралық қоғамдастықтың мойындауы екенін атап өтті.

	- ЭКСПО көрмесі – жаһандық ауқымдағы оқиға. Ол маңыздылығы жағынан ірі экономикалық форумдармен, туристік  тартымдылығы бойынша әлемдегі ең танымал спорттық ойындармен салыстыруға болады. Көрме біздің елімізге ірі инвестиция тартуға мүмкіндік туғызады. Сондай-ақ ЭКСПО көрмесін өткізу арқылы Қазақстан «жасыл экономиканы» дамытуға тікелей септігін тигізетін жаңа технология мен инновация алады, - деді Қазақстан Президенті.   

	Нұрсұлтан Назарбаев өтініш беру кезеңі аяқталғанын, енді негізгі - көрмені тіркеу  кезеңі күтіп тұрғанын атап өтті.  

	- Біз 2013 жылдың соңына дейін Тіркеу құжаттамасын бекітуге, көрмені тіркетуге және Халықаралық көрмелер бюросының ресми логотипін және туын алуға тиіспіз. Премьер-Министр басшылық жасайтын Мемлекеттік комиссия құрылды, Мемкомиссия төрағасының екі орынбасары тағайындалды, - деді Мемлекет басшысы.

	Институционалдық шешім және жұмысты ұйымдастыру бірінші блоктағы мәселелер болып белгіленді.

	- Алдымен, құрылған Мемлекеттік комиссия еліміз үшін маңызды осынау іс-шараға дайындық жасау және оны өткізу жөніндегі барлық органдардың нақты үйлесімін қамтамасыз етуге тиісті. Басты үйлестіруші құжат – көрмені ұйымдастыру және өткізудің ұзақ мерзімді Ұлттық жоспары болуы тиіс. Сондай-ақ Мемлекеттік комиссия алдында көптеген құқықтық, процедуралық және қаржылық құжаттарды талқылап, қабылдау міндеті тұр. Жұмыс істеп тұрған Ұйымдастыру комитеті өз жұмысын Мемлекеттік комиссия бақылауымен жалғастыруы қажет. Мен барлық процестерді тікелей қадағалаймын, мемлекеттік комиссия маған есеп береді. Бұл кезеңдегі басты міндет – Тіркеу құжаттамасын сапалы әзірлеу және Халықаралық көрмелер бюросымен жұмысты нақты үйлестіре білу. Халықаралық тәжірибені ескере отырып, ЭКСПО аумағының эскизі жобасының анағұрлым оңтайлы нұсқасын ойластыру қажет. Ұйымдастыру комитетіне Париждегі Халықаралық көрмелер бюросының жанынан қазақстандық кеңсені, ал Астанада Ұйымдастыру комитеті жанынан Ұлттық консультант кеңсесін ашу мәселесін пысықтауды тапсырамын. ЭКСПО көрмесін Миланда, Ёсуде (Оңтүстік Корея) өткізуге дайындық жұмыстарының жағымсыз тәжірибесі бар. Мұндай қателікті қайталамау маңызды, - деді Қазақстан Президенті.

	Мемлекет басшысы барлық мемлекеттік және жекеменшік құрылымдардың, демеушілердің, облыстардың, министрліктер мен ведомстволардың қызметін үйлестіру үшін арнайы мекеме құру қажеттігін атап көрсетті.    

	- Еге ретінде бұл Мемлекеттік корпорация салынған барлық нысанды келешекте пайдаланатындай болуына мүмкіншілік жасауы тиіс. Халықаралық көрмелер бюросының тәжірибесі мен кеңесі бойынша, корпорацияның директорлар кеңесіне тиісті ведомстволардың басшыларын қосу керек. Бұл корпорация кімнің қарамағында болатынын және оған қай мемлекеттік орган негізінен жауапты болатынын бірден анықтау қажет. Корпорация қызметінің Тұжырымдамасын әзірлеп, Мемлекеттік комиссияның келесі отырысында бекіту керек. Сондай-ақ оны капиталдандыру және сапалы басқаратын қызметкерлермен қамтамасыз ету мәселесін пысықтау маңызды. Осы орайда, Корпорация жұмысының толық кезеңі Тіркеу құжаттамасын бекіткеннен кейін ғана белгілі болатынын ескеру керек, - деді Нұрсұлтан Назарбаев.          

	Қазақстан Президенті елдің көрме тақырыбына тығыз байланысты бастамаларының көп екенін атап өтті. Бұлар – энергиялық-экологиялық стратегия, «жасыл көпір» және «жасыл өсім» стратегиялары.

	- Олардың басын біріктіріп, Көрмені ұйымдастыру және өткізудің ұлттық жоспарымен ұштастыру керек. Халықаралық және өңірлік ареналарда барлық бұл бастамалар «бір қолдың саласындай» біртұтас күйде көтерілгені жөн. Бірақ бұл аз. «Болашақтың энергиясына» көшуге мүдделілік идеясын елдің өзі көрсете білуі тиіс. Үкімет біздің елімізде бұл бағыттың тиісті деңгейде дамуы мәселелерімен жұмыс істеуі керек. Алдағы бес жыл ішінде Қазақстан таза энергия түрлерінің әзірлемелері мен енгізілуі саласында инновациялық серпіліс жасауы қажет. Сондықтан болашақ энергиясын дамытудың 2013-2017 жылдарға арналған тиісті кешенді жоспарын қабылдау жайын анықтап алуды тапсырамын. Ол жоспар барлық өңірді, ұлттық холдингтерді, зерттеу институттары мен әлеуетті отандық және шетелдік инвесторларды қамтуы тиіс. Бағдарламалық барлық құжаттарды үйлестіру керек, - деп тапсырды Нұрсұлтан Назарбаев.

	Міндеттердің келесі шоғыры қатарында Астана қаласын дамытудағы тың көзқарастар қарастырылды. Қазақстан Президенті көрмені ұйымдастырудың орасан жауапкершілігінің қала әкімдігіне жүктелетініне және оған қазірдің өзінде Қазақстан тарапы мәлімдеген инфрақұрылымдық жобаларды бастау қажеттігіне тоқталды. Олардың қатарында – теміржол вокзалы, жеңіл-рельсті көлік, әуежай және өзге де көп жобалар бар.

	- Бес миллион шамасында келушілер қабылдауды жоспарлап отырғанымызды ескеріп, бізге қаланы дамыту жоспарын қайта қарауымыз керек. Қаланың инфрақұрылымының дамуы қатысушылардың қомақты санын тиісті жоғары деңгейде қабылдауға лайықталған болуы тиіс. Нақты қандай және мықтылығы қай деңгейдегі нысандар салынуы керектігін, ол үшін қандай коммуникациялар қажет екенін анықтаңыздар. Баспананың және жайлылықтың ең заманауи талаптары мен стандарттарына сай келетін ЭКСПО-Сити құрылысын анықтауға кірісу керек. Ауылшаруашылық жерлер қатаң түрде мақсатқа сай қолданылуы қажет. Астана мен облыс төңірегінен жер телімдері берілуіне тыйым салу керек. Тек ЭКСПО-2017 символына айналып қана қоймай, әлемдік архитектура мен қала құрылысы қазынасының қатарына енетін бірегей сәулеткерлік ғимарат құрылысы туралы ойлану да аса маңызды. Оған қоса, жаңа коммуникациялар құрылысы мен оларды басқару «ақылды қаланың» қағидаттары бойынша жүзеге асырылуы тиіс, - деді Мемлекет басшысы.

	Нұрсұлтан Назарбаев 2017 жылға дейін «Смарт Астана» жобасын толық іске қосудың маңыздылығын атап өтті. Оның үстіне, көрме тақырыбына тек ЭКСПО нысандары ғана емес, Астана тұтасымен лайықты болуы тиіс, ол астаналық агломерацияның дамуына тың серпін береді.

	Қазақстан Президенті қаржылық жоспарлау мен бақылау мәселелеріне ерекше назар аударды.

	- Біз тек бюджеттен ақша алып, оны жұмсап қана қоймауымыз керек. Ақылды, сауатты және мұқият ойластырылған қадамдар қажет. Біріншіден, қанша қаражат керектігін есептеген жөн, жылдар бойынша бюджеттен қандай көлемде қаржы бөлу керектігін, қанша жеке инвестиция тарту керектігін анықтаған жөн. Екіншіден, мемлекет-жеекеменшік әріптестігін қоса, барлық көздерді іске қосу керек. Бүгіннің өзінде жекеменшік инвесторлар мен демеушілерді тартумен айналысу қажет болып отыр. Үшіншіден, қаржыландыру тетіктерін ойластыру қажет. Бюджеттен де, бюджеттен тыс көздерден де алынған ақшаны пайдалану барынша ашық болуы тиіс. Қаражатқа бақылауды күшейту керек. Төртіншіден, ЭКСПО-2017 көрмесін қолдау қорының жұмысын әрі қарай жалғастыра беру қажет, - деді Мемлекет басшысы.  

	Нұрсұлтан Назарбаев ЭКСПО көрмесін өткізу нәтижесін барынша иігілікке жарату, ең алдымен туризмді дамытуға пайдалану мәселесіне назар аударды.

	- Үш ай ішінде бес миллион адамның ағылып келуін реттеудің қиындығын түсінуіміз керек. Сондықтан алдын ала тиянақты дайындық жүргізу талап етіледі. Бұл саланың мамандарын дайындап, оларға тіл үйретіп, Қазақстан тарихын оқыту керек. Сонымен қатар, туристер аралайтын орындарды тәртіпке келтіріп, оларға қолайлы жеткізу құралдары туралы ойластыру керек. Менің бұрын айтқанымдай, Малайзия мен Біріккен Араб Әмірліктеріндегі сияқты экологиялық, шопингтік, бизнес-туризмді қатар жүргізу тәжірибесін үйренуге және қолдану қажет. Астана қонақ үйлеріне ағылатын нөпірді азайту үшін көрмені өткізу кезінде  Елордаға 30-50 шақырым жердегі елді мекендер жанынан Олимпия қалашығы үлгісіндегі  эко және этноауылдар жасақтау керек – деді Қазақстан Президенті. 

	Мемлекет басшысы, сонымен қатар, Мемлекеттік комиссияға туристік бағыттардың еншісіндегі автожолдардың бойындағы сервисті осы заманға сай жабдықтау жөнінде ұсыныстар енгізуді, сондай-ақ, қалалар арасындағы көлік жүйесінің жаңа жүктемелерін ескеруді тапсырды. 

	Қазақстан Президенті ЭКСПО-2017 көрмесіне дайындалу және өткізу кезінде отандық экономиканың ресурстарын, әсіресе шағын және орта бизнестің жетістіктерін барынша пайдалануды тапсырды.

	- Осы шараға арналған құрылыс материалдары мен қызмет көрсету импортын төмендету үшін біздің барлық ішкі өндірісті іске қосу керек. Өз кезегінде шағын және орта бизнес сондай қызметтер мен тауарлар көлемін көрсетуге дайын болуға тиіс. Олардың қызметі сапаның ең жоғары талаптарына сай болуы керек. Біздің кәсіпорындарымыздың қазіргі күш-қуаты мұндай көлемдегі  жұмысты игере алмайтын болғандықтан, оларды кеңейту үшін нақты шаралар жоспарын жасау керек. «Атамекен» ұлттық палатасы осы жұмысқа тартылуға тиіс. Мемлекеттік комиссияға  ЭКСПО-ға дайындық аясында шағын және орта бизнесті дамытуға ұсыныстар енгізуді тапсырамын, - деп атап өтті Қазақстан Президенті.

	Мемлекет басшысы әкімдермен таяудағы кездесуде барлық өңірлерді бүкіләлемдік көрменің дайындалуы мен өткізілуіне белсенді түрде тарту тапсырмасы қойылғанын еске салды.

	- Біріншіден, жұмыстың барлық көлемін өңірлер арасында қазіргі бағыттар негізінде бөлу керек. Мысалы, оңтүстік өңірлерде – азық-түлік, жеңіл өнеркәсіп өнімдері, солтүстікте – тағам, шығыс пен орталықта – машина жасау. Астана айналасында азық-түлік белдеуін жасау туралы жоспарымызды да қайта қарау керек. Екіншіден, қонақтар барып қайтатын өңірлерді дайындау қажет. Ол – Байқоңыр, Щучинск-Бурабай демалыс аймағы, Жоңғар қақпасы, «Алатау» инновациялық технологиялар паркі. Батыста да сондай орындар бар. Барлық жерде әлемдік деңгейге сәйкес жағдайлар жасау керек. Үшіншіден, индустрияландырудың аймақтық картасының барлығы көрмені дайындау мен ұйымдастыруды жөніндегі Ұлттық жоспармен үйлестірілуі керек, - деп атап өтті Нұрсұлтан Назарбаев.

	Сондай-ақ Қазақстан Президенті Астанадағы бүкіләлемдік көрмені ел ішінде де, халықаралық аренада да насихаттау жөніндегі жұмысқа назар аударды.

	- Бүгінде ЭКСПО ұлттық идеядан ұлттық жобаға ауысты. Қазақстандағы ЭКСПО ең алдымен өзімізге қажет және пайдалы шара екенін адамдар түсінуі керек. Бұл оқиғаны біз қатысатын халықаралық алаңдардың бәрінде, әлемдік деңгейде насихаттауды қамтамасыз ету керек. Мысалы, 90-нан астам елден қонақ келетін Астана экономикалық форумын да насихаттаған жөн. Мәдениет және ақпарат министрлігіне жыл сайын медиа-жоспар әзірлеуді тапсырамын. 2013 жылға арналған жоспарды екі апта ішінде дайындап, бекіткен дұрыс, - деді Мемлекет басшысы.

	Нұрсұлтан Назарбаев көрменің өткізілуі республиканың экономикалық және инфрақұрылымдық дамуы үшін қосымша серпін болатынын атап өтті.

	- Біз инвестицияның ағылып келуіне қуатты серпін береміз, он мыңдаған жұмыс орындарын ашамыз. Еліміз құрылысқа, туризм инфрақұрылымына, қонақ үй бизнесіне тартылған инвестициялардан үстемеленген әсер алады. Көрмені өткізу басты нәрсе емес, ақыр аяғында оның ел мен халыққа қандай пайда әкелетінін анықтау маңызды, - деді Қазақстан Президенті.

	Жиналыстың қорытындысында Мемлекет басшысы Үкіметке көрсетілген мәселелермен қысқа мерзімде жұмыс істеуді және жалпылай алғанда бүкіләлемдік көрменің дайындығына үлкен жауапкершілікпен қарауды тапсырды.

///Қасым-Жомарт Тоқаев «Әзірет Сұлтан» мемлекеттік тарихи-мәдени қорық-музейінің археологиялық және архитектуралық ескерткіштерімен танысып, Қожа Ахмет Яссауи кесенесін аралап көрді.
Мемлекет басшысына мәдени нысандардың қайта жөндеу жұмыстары және қорық-музейдің аумағын абаттандыру барысы жөнінде баяндалды.
Сонымен қатар, Қазақстан Президентіне облыс әкімдігінің, басқармалар мен департаменттердің әкімшілік ғимараттарын, сондай-ақ Конгресс холлды, Медиа орталығын, «Ұлы дала елі» орталығын, оқушылар сарайын, туризм колледжін, «Астана» алаңын, әуенді субұрқақты, халыққа қызмет көрсету орталығын және басқа да әлеуметтік-мәдени мақсаттағы нысандарды салу барысы туралы есеп берілді.



///
	

	Нұрсұлтан Назарбаев Вьетнам Президентіне Қазақстанға жасаған сапары үшін ризашылығын білдірді және екіжақты қатынастар үшін бұл оқиғаның маңызы зор екенін атап өтті.

	- Мемлекет басшылары деңгейіндегі сапарлардың арқасында, біздің елдеріміз арасындағы серіктестік қосымша серпін алып, жаңа сапалы деңгейге көтерілді. Қазақстан мен Вьетнам арасындағы тауар айналымын арттыру үшін әлеуетіміз бар. Барлық қол қойылған құжаттар біздің елдеріміз үшін стратегиялық мәнге ие. Мұнайгаз саласындағы, Вьетнамдағы титан кен орнын игерудегі, сондай-ақ ауыл шаруашылығы, мәдени-гуманитарлық және өзге салалардағы бірлескен ынтымақтастық маңызды саналады. Вьетнамның АӨСШК аясындағы қызметіне қанағаттанушылық сезімімді білдіргім келеді, - деді Қазақстан Президенті.

	Мемлекет басшысы мемлекетаралық серіктестік пен халықаралық күн тәртібіндегі түрлі мәселелер бойынша жүргізілген келіссөздер сенім мен өзара түсіністік жағдайында өткенін атап өтті.  

	- Сапар өте нәтижелі болды және біздің елдеріміз арасындағы екіжақты қатынастардың барлық маңызды қырларын қозғады деп санаймын, - деді Нұрсұлтан Назарбаев.

	Осы орайда, Чыонг Тан Шанг Мемлекет басшысы мен Қазақстан халқына сапар барысында вьетнамдық делегацияға көрсеткен жылы шырайлы қабылдаулары үшін алғысын жеткізді.

	- Өздеріңіз білетіндей, Вьетнам мен Қазақстанды дәстүрлі достық өзара қарым-қатынастар байланыстырады. Вьетнам халқы мемлекет құрылысы мен ел қорғау ісінде Қазақстанның Вьетнамға көрсеткен зор көмегін әрдайым есте сақтайды. Менің Қазақстан Президентімен жүргізген келіссөздерім табысты, өзара түсіністік жағдайда өтті. Біз екі елдің әлеуметтік-экономикалық дамуы туралы пікір алмастық және екіжақты қарым-қатынастардың жай-күйіне баға бердік. Біздің елдеріміз арасындағы ынтымақтастықты дамытуда біз Вьетнамның 2020 жылға дейінгі әлеуметтік-экономикалық даму стратегиясында және Қазақстанның 2030 жылға дейінгі даму стратегиясында белгіленген міндеттерді іске асыруға себепші боламыз. Біздің мемлекеттеріміз арасындағы саяси ынтымақтастық ұдайы дамып және нығайып келеді. Ол біздің серіктестігімізді одан әрі тереңдету және өзара түсіністікті жақсарту үшін берік негіз қалайтын болады. Сауда-экономикалық ынтымақтастық оң сипат алып келеді, алайда ол әзірше біздің талабымызға сәйкес келмейді. Сауда-экономикалық қатынастарды дамытудың маңызды бағыты - Кеден одағы мен Вьетнам арасындағы еркін сауда аймағы туралы тездетіп келісім жасасу, сондай-ақ мұнайгаз саласындағы ынтымақтастықты арттыру. Сонымен бірге, біз білім, ғылым, технологиялар мен коммуникациялар, сондай-ақ өзге салалардағы ынтымақтастықты кеңейту жөнінде шаралар белгіледік, - деді Ч.Тан Шанг.

	Вьетнам Президенті Қазақстанмен серіктестік қатынастарды одан әрі жалғастыру туралы шешімге келгендіктерін айтты. Сондай-ақ Ч.Тан Шанг қол қойылған құжаттар өзара тиімді ынтымақтастықты жандандыруға және екі елдің құқықтық базасын жетілдіруге мүмкіндік жасайтынын атап өтті.

	Келіссөздердің қорытындысы бойынша Мемлекет басшыларының бірлескен мәлімдемесі қабылданды, сондай-ақ карантин және өсімдікті қорғау саласындағы ынтымақтастық туралы, авиақатынасты ашу туралы екіжақты үкіметаралық құжаттарға, сондай-ақ Астана мен Ханой қалалары арасындағы туыстық қатынастарды орнату туралы, Қазақстан Республикасының Ұлттық Банкі мен Вьетнам Мемлекеттік Банкі арасындағы өзара түсіністік туралы меморандумдарға қол қойылды.

	Сапар аясында Қазақстанда Вьетнам мәдениетінің күндерін өткізу жоспарланған. Бұл іс-шара Қазақстан мен Въетнам дипломатиялық қатынастарының орнағанына 20 жылдығына орай, мәдени-гуманитарлық ынтымақтастық саласындағы маңызды оқиға болып саналады.

///Мемлекет басшысы биылғы 28 қыркүйекте өтетін ТМД елдері басшылары кеңесінің отырысына қатысу үшін Душанбе қаласына келді.
Қазақстан Президенті Тәжікстан Республикасының Президенті Эмомали Рахмонмен кездесу өткізді.
Кездесуде тараптар екі жақты қатынастардың қазіргі мәселелерін және экономиканың түрлі секторларындағы ынтымақтастықты одан әрі дамытудың перспективаларын талқылады. 
– Елдеріміз арасында өзара сенімге негізделген қарым-қатынас орнады. Біз Тәжікстанға әрдайым көмек көрсетіп, қолдау білдірдік. Бүгінде осы ынтымақтастығымызды тереңдетіп, өзара сауда-саттықты ілгерілетуді көздеп отырмыз, – деді Мемлекет басшысы.  
Сонымен қатар, Нұрсұлтан Назарбаев ТМД елдері арасындағы байланыстарды одан әрі нығайту және интеграциялық үдерістерді кеңейту үшін шаралар қабылдаудың маңызды екеніне назар аударды.
Тәжікстан Президенті екі ел арасында қалыптасқан қатынастардың стратегиялық сипаты туралы айтты.  
 – Қазақстан – Тәжікстанның негізгі стратегиялық және экономикалық әріптестерінің бірі. Біздің сауда-экономикалық қатынастарымыз кеңейіп келеді, – деді Э.Рахмон.
Тәжікстан Президенті Эмомали Рахмон Нұрсұлтан Назарбаевтың халықаралық аренадағы беделін ерекше атап өтіп, экономикалық және саяси тұрғыдан қолдау көрсеткені үшін Қазақстанға ризашылық білдірді. 




///Басқосуда жер қатынастары саласында заңдылықты сақтау мәселелері,  сондай-ақ білім беру ісінде бюджет қаражатын тиімді пайдалануды қамтамасыз ету үшін қабылданып жатқан шаралар талқыланды. Бас прокуратураның, Мемлекеттік қызметі істері және сыбайлас жемқорлыққа қарсы іс-қимыл агенттігінің, Республикалық бюджеттің атқарылуын бақылау жөніндегі есеп комитетінің, Ауыл шаруашылығы, Білім және ғылым министрліктерінің баяндамалары тыңдалды.
Жиынды ашқан Гүлшара Әбдіқалықова сыбайлас жемқорлыққа қарсы іс-қимыл Қазақстанда мемлекеттік саясаттың маңызды стратегиялық басымдығы ретінде қарастырылатынын айтты. Елбасы Н.Ә.Назарбаев Қазақстан халқына арналған қаңтардағы Жолдауында сыбайлас жемқорлықпен күресті жалғастыру қажеттігін бекер атап өткен жоқ.
Жер қатынастары сыбайлас жемқорлық белең алған саланың бірі болып саналатынын тәжірибе көрсетіп отыр. Тек соңғы екі жарым жыл ішінде бұл сала бойынша сыбайлас жемқорлыққа қарсы қызмет 457 қылмысты тіркеген. 78 адам сотталды. Прокурорлық тексеріс нәтижесі бойынша, жер қатынастарын реттейтін заңнаманы бұзғаны үшін 342 адам түрлі жауапкершіліке тартылды, соның ішінде 25 қызметші мемлекеттік қызметтің беделіне нұқсан келтіргені үшін жауапты болды. Осыған байланысты мүдделі мемлекеттік органдардың назары жер туралы заңнаманы, жеке баспана құрылысы үшін жер телімдерін беру кезіндегі кезектілік тәртібін және мемлекеттік қызмет көрсету мерзімін сақтау, коммерциялық жерлерді аукционсыз иеленуге жол бермеу қажеттігіне аударылды.  
Мемлекеттік хатшы білім беру ісін қаржыландыруға мемлекеттен мол қаржы бөлініп отырғанына тоқталды. Сонымен қатар, 2016 жылдан бері бұл салада сыбайлас жемқорлыққа қатысты 510 қылмыс тіркеліп, 178 адам сотталған. Әлеуметтік сауалнамалар жоғары оқу орындарындағы білім беру ісінде, мектепке дейінгі мекемелердегі балаларға орын бөлу барысында сыбайлас жемқорлық деңгейі жоғары екенін көрсетеді.
Талқылау нәтижесі бойынша Комиссия өкілетті мемлекеттік органдарға анықталған заң бұзушылықтарға қатысты талдау жүргізу және қылмыстың алдын алатын тиісті тетіктер әзірлеу үшін шаралар қабылдау жөнінде тапсырма берді.
Соңында Г.Әбдіқалықова елімізде сыбайлас жемқорлықсыз құқықтық мемлекет қалыптастыру үшін жүргізіліп жатқан реформалар Қазақстан Республикасының 2025 жылға дейінгі стратегиялық даму жоспарының басты міндеттеріне қол жеткізуге бағытталуы керек екенін айтты. Бұл – жедел әрі сапалы экономикалық өсім және халықтың әл-ауқатын арттыру. 
///
	

	Мемлекет басшылары сауда-экономикалық ынтымақтастықты нығайту және дамыту мәселелерін, сондай-ақ бұдан бұрын қол жеткізілген келісімдер мен уағдаластықтарды іске асыру барысын талқылады.
///Мемлекет басшылары бір-бірін Жеңістің 76 жылдығымен құттықтады.
Қасым-Жомарт Тоқаев пен Владимир Путин Қазақстан мен Ресей арасындағы стратегиялық серіктестік пен одақтастық қатынастардың дәйекті дамып келе жатқанын жақсы бағалады.
Сонымен қатар Еуразиялық экономикалық одақ аясындағы ықпалдастыққа және биылғы 21 мамырда өтетін Жоғары экономикалық кеңестің отырысына баса мән берілді.
Бұдан бөлек тараптар екі ел үкіметтерінің сауда-экономикалық ынтымақтастықты дамыту жөніндегі табысты жұмыстарын атап өтті. Бұл бағытта қазірдің өзінде айтарлықтай нәтижелерге қол жеткізілген.
///
	 

	Комиссия отырысында Қазақстан азаматтығын алғысы келетін адамдардың өтініштері қаралды. Мемлекет басшысы тиісті Жарлыққа қол қойғаннан кейін екі жүзден астам адам Қазақстан Республикасының толық құқылы азаматы атанады.

	Мемлекеттік хатшы өз сөзінде Қазақстанның азаматтық институтының халықаралық беделі жыл өткен сайын артып келе жатқанын атап өтті. Осының барлығы Мемлекет басшысының терең байыпталған ұлтаралық, конфессияаралық және қоғамдық келісімге негізделген саясатының арқасында мүмкін болып отыр. Біздің республикамыздың әлеуметтік-экономикалық, мәдени-қоғамдық дамуындағы жетістіктері тек шет елдерде тұратын этникалық қазақтар үшін ғана тартымды болып отырған жоқ. Жақын және алыс шетелдердің өкілдері де тәуелсіз Қазақстанда өмір сүріп, жарқын болашағына негіз қалағысы келеді.

	Комиссия отырысының қорытындысы бойынша тиісті шешімдер мен ұсынымдар қабылданды.
///
	 

	Кездесу барысында министр Қазақстан Президентіне еліміздің аграрлық саладағы жұмысының 2012 жылғы қорытындылары және оны одан әрі дамытудың 2020 жылға дейінгі негізгі бағыттары туралы баяндады.

	- Мемлекет ауыл шаруашылығына жан-жақты қолдау көрсетіп келеді. Қаржыландыру жыл сайын өсіп отыр. Еліміздің агроөнеркәсібінің негізгі мақсаты – ішкі нарықты өзіміздің азық-түлікпен және отандық өнімдермен 80 пайызға дейін қамтамасыз ету. Бүгінгі күні агроөнеркәсіп саласын дамытудың алдағы кезге арналған бағдарламасы әзірленген. Бұл салада ауқымды жұмыстар күтіп тұр, - деді Қазақстан Президенті.

	Нұрсұлтан Назарбаев инвентаризация жүргізу нәтижесінде ауыл шаруашылығы айналымына қайтарылған 7,8 миллион гектар жерді тиімді пайдаланудың, сондай-ақ өңдеу саласын дамытудың және экспорттауды жылына 60 мың тоннаға дейін ұлғайта отырып, өзіміздің ет өнімдерімізбен қамтамасыз етудің маңыздылығын атап өтті.  

	Сонымен қатар, Қазақстан Президенті саланың өнімділігін одан әрі арттыру қажеттігіне және жобаларды іске асырудың экономикалық тиімділігіне тоқталды.

	   А.Мамытбеков Қазақстан Президентін ауыл шаруашылығын қолдаудың жаңа тетіктерін ұсынуға және салаға жаңа технологиялар тартуға бағытталған ауылшаруашылық кешенін дамытудың 2013-2020 жылдарға арналған  бағдарламасын әзірлеу аяқталғаны туралы хабардар етті. Бағдарлама, сондай-ақ, бизнесті ауыл шаруашылығындағы басымдығы бар бағыттарды дамытуға ынталандыруды қарастырады. Осылайша, жеті жыл ішінде саланы дамытуға шамамен үш триллион теңге қаражат бөлу жоспарланып отыр.

	Кездесу қорытындысы бойынша Мемлекет басшысы тұқым себу науқанына уақтылы дайындалу және ауылшаруашылық кешенін дамытуға бөлінетін қаражатты тиімді пайдалану жөнінде нақты тапсырмалар берді.
///Кеңістік – барлық нәрсенің, ал уақыт – бүкіл оқиғаның өлшемі. Уақыт пен кеңістіктің көкжиегі тоғысқан кезде ұлт тарихы басталады. Бұл – жай ғана әдемі афоризм емес.
Шын мәнінде, немістердің, италиялықтардың немесе үнді халықтарының жылнамасына көз жүгіртсек, олардың мыңдаған жылды қамтитын төл тарихындағы ұлы жетістіктерінің дені осы елдер қазір мекен етіп жатқан аумақтарға қатыстылығы жөнінде сұрақ туындайтыны орынды.  Әрине, ежелгі Рим деген қазіргі Италия емес, бірақ италиялықтар өздерінің тарихи тамырымен мақтана алады. Бұл – орынды мақтаныш. Сол сияқты, ежелгі готтар мен бүгінгі немістер де бір халық емес, бірақ олар да Германияның мол тарихи мұрасының бір бөлшегі. Полиэтникалық бай мәдениеті бар ежелгі Үндістан мен бүгінгі үнді халқын тарих толқынында үздіксіз дамып  келе жатқан бірегей өркениет ретінде қарастыруға болады.
Бұл – тарихқа деген дұрыс ұстаным. Сол арқылы түп-тамырымызды білуге, ұлттық тарихымызға терең үңіліп, оның күрмеулі түйінін шешуге мүмкіндік туады.
Қазақстан тарихы да жеке жұрнақтарымен емес, тұтастай қалпында қазіргі заманауи ғылым тұрғысынан қарағанда түсінікті болуға тиіс. Оған қажетті дәйектеріміз де жеткілікті.
Біріншіден, қосқан үлестері кейінірек сөз болатын протомемлекеттік бірлестіктердің дені қазіргі Қазақстан аумағында құрылып, қазақ ұлты этногенезінің негізгі элементтерін құрап отыр.
Екіншіден, біз айтқалы отырған зор мәдени жетістіктер шоғыры даламызға сырттан келген жоқ, керісінше, көпшілігі осы кең-байтақ өлкеде пайда болып, содан кейін Батыс пен Шығысқа, Күнгей мен Теріскейге таралды.
Үшіншіден, кейінгі жылдары табылған тарихи жәдігерлер біздің бабаларымыздың өз заманындағы ең озық, ең үздік технологиялық жаңалықтарға тікелей қатысы бар екенін айғақтайды. Бұл жәдігерлер Ұлы даланың жаһандық тарихтағы орнына тың көзқараспен қарауға мүмкіндік береді.
Тіпті, қазақтың кейбір ру-тайпаларының атаулары «қазақ» этнонимінен талай ғасыр бұрын белгілі болған. Осының өзі біздің ұлттық тарихымыздың көкжиегі бұған дейін айтылып жүрген кезеңнен тым әріде жатқанын айғақтайды. Еуропацентристік көзқарас сақтар мен ғұндар және басқа да бүгінгі түркі халықтарының арғы бабалары саналатын этностық топтар біздің ұлтымыздың тарихи этногенезінің ажырамас бөлшегі болғаны туралы бұлтартпас фактілерді көруге мүмкіндік берген жоқ.
Сонымен бірге ұзақ уақыттан бері біздің жерімізде өмір сүріп келе жатқан көптеген этностарға ортақ Қазақстан тарихы туралы сөз болып отырғанын атап өткеніміз жөн. Бұл – түрлі этностардың көптеген көрнекті тұлғалары өз үлестерін қосқан бүкіл халқымызға ортақ тарих.
Бүгінде төл тарихымызға оң көзқарас керек. Бірақ қандай да бір тарихи оқиғаны таңдамалы және конъюнктуралық тұрғыдан ғана сипаттаумен шектелуге болмайды. Ақ пен қара – бір-бірінен ажырамайтын ұғымдар. Бұлар өзара бірлескенде жеке адамдардың да, тұтас халықтардың да өміріне қайталанбас реңк береді. Біздің тарихымызда қасіретті сәттер мен қайғылы оқиғалар, сұрапыл соғыстар мен қақтығыстар, әлеуметтік тұрғыдан қауіпті сынақтар мен саяси қуғын-сүргіндер аз болмады. Мұны ұмытуға хақымыз жоқ. Көпқырлы әрі ауқымды тарихымызды дұрыс түсініп, қабылдай білуіміз керек.
Біз басқа халықтардың рөлін төмендетіп, өзіміздің ұлылығымызды көрсетейін деп отырғанымыз жоқ. Ең бастысы, біз нақты ғылыми деректерге сүйене отырып, жаһандық тарихтағы өз рөлімізді байыппен әрі дұрыс пайымдауға тиіспіз.
Сонымен, Ұлы даланың жеті қырына тоқталайық.
 
І. ҰЛТ ТАРИХЫНДАҒЫ КЕҢІСТІК ПЕН УАҚЫТ
Біздің жеріміз материалдық мәдениеттің көптеген дүниелерінің пайда болған орны, бастау бұлағы десек, асыра айтқандық емес. Қазіргі қоғам өмірінің ажырамас бөлшегіне айналған көптеген бұйымдар кезінде біздің өлкемізде ойлап табылған. Ұлы даланы мекен еткен ежелгі адамдар талай техникалық жаңалықтар ойлап тауып, бұрын-соңды қолданылмаған жаңа құралдар жасаған. Бұларды адамзат баласы жер жүзінің әр түкпірінде әлі күнге дейін пайдаланып келеді. Көне жылнамалар бүгінгі қазақтардың арғы бабалары ұлан-ғайыр Еуразия құрлығындағы саяси және экономикалық тарихтың беталысын талай рет түбегейлі өзгерткені туралы сыр шертеді.
 
1. Атқа міну мәдениеті
Атқа міну мәдениеті мен жылқы шаруашылығы жер жүзіне Ұлы даладан тарағаны тарихтан белгілі.
Еліміздің солтүстік өңіріндегі энеолит дәуіріне тиесілі «Ботай» қонысында жүргізілген қазба жұмыстары жылқының  тұңғыш рет қазіргі Қазақстан аумағында қолға үйретілгенін дәлелдеді.
Жылқыны қолға үйрету арқылы біздің бабаларымыз өз дәуірінде адам айтқысыз үстемдікке ие болды. Ал жаһандық ауқымда алсақ, шаруашылық пен әскери саладағы теңдессіз революцияға жол ашты.
Жылқының қолға үйретілуі атқа міну мәдениетінің де негізін қалады. Бес қаруын асынған салт атты сарбаз айбарлы көшпенділер империялары тарих сахнасына шыққан дәуірдің символына айналды.
Ту ұстаған салт атты жауынгердің бейнесі – батырлар заманының ең танымал эмблемасы, сонымен қатар, атты әскердің пайда болуына байланысты қалыптасқан көшпенділер әлемі «мәдени кодының» айрықша элементі.
Автокөлік қозғалтқыштарының қуаты әлі күнге дейін аттың күшімен өлшенеді. Бұл дәстүр – жер жүзінде салт аттылар үстемдік құрған ұлы дәуірге деген құрметтің белгісі.
Біз әлемнің барлық түкпіріне ежелгі қазақ жерінен тараған осынау ұлы технологиялық революцияның жемісін адамзат баласы ХІХ ғасырға дейін пайдаланып келгенін ұмытпауға тиіспіз.
Қазіргі киім үлгісінің базалық компоненттері Дала өркениетінің ерте кезеңінен тамыр тартады. Атқа міну мәдениеті салт атты жауынгердің ықшам киім үлгісін дүниеге әкелді. Ат үстінде жүргенде ыңғайлы болуы үшін бабаларымыз алғаш рет киімді үстіңгі және астыңғы деп екіге бөлді. Осылайша кәдімгі шалбардың алғашқы нұсқасы пайда болды.
Бұл салт атты адамдардың ат құлағында ойнауына, ұрыс кезінде еркін қимылдауына мүмкіндік берді. Дала тұрғындары теріден, киізден, кендір мен жүннен, кенептен шалбар тікті. Содан бері мыңдаған жыл өтсе де, киімнің осы түрі өзгере қоймады. Қазба жұмыстары кезінде табылған көне шалбарлардың қазіргі шалбардан еш айырмасы жоқ.
Сонымен қатар бүгінгі етіктердің барлық түрі көшпенділер атқа мінгенде киген жұмсақ өкшелі саптама етіктің «мұрагерлері» екені белгілі.
Ат үстінде жүрген көшпенділер тақымына басқан сәйгүлігіне неғұрлым еркін мініп жүруі үшін биік ер-тұрман мен үзеңгіні ойлап тапты. Бұл жаңалық салт атты адамның ат үстінде қаққан қазықтай мығым отыруына, сонымен бірге шауып бара жатып, қолындағы қаруын еш қиындықсыз және неғұрлым тиімді қолдануына мүмкіндік берді.
Бабаларымыз шапқан аттың үстінен садақ тартуды барынша жетілдірді. Соған байланысты қарудың құрылымы да өзгеріп, күрделі, ыңғайлы әрі қуатты бола түсті. Масағына қауырсын тағылып, металмен ұшталған жебе берен сауытты тесіп өтетін көбебұзарға айналды.
Қазақстан аумағында өмір сүрген түркі тайпалары ойлап тапқан тағы бір технологиялық жаңалық – қылыш. Оның оқтай түзу немесе иілген жүзі – ерекше белгісі. Бұл қару ең маңызды әрі кең таралған соғыс құралына айналды.
Сарбаз бен оның мінген атын қорғауға арналған сауытты да алғаш рет біздің бабаларымыз жасаған. Еуразия көшпенділерінің айрықша маңызды әскери жаңалығына баланған мұздай темір құрсанған атты әскер осылайша пайда болды. Отты қару пайда болып, жаппай қолданысқа енгенге дейін атты әскердің дамуы біздің дәуірімізге дейінгі І мыңжылдық пен біздің дәуіріміздің І ғасыры арасында көшпенділердің ұзақ уақыт бойы бұрын-соңды болмаған жауынгерлік үстемдік орнатуын қамтамасыз еткен жасақтың ерекше түрі – айбарлы атты әскердің қалыптасуына ықпал етті.  
 
2. Ұлы даладағы ежелгі металлургия
Металл өндірудің амал-тәсілдерін табу тарихтың жаңа кезеңіне жол ашып, адамзат дамуының барысын түбегейлі өзгертті. Сан алуан металл кендеріне бай қазақ жері – металлургия пайда болған алғашқы орталықтардың бірі. Ежелгі заманда-ақ Қазақстанның Орталық, Солтүстік және Шығыс аймақтарында тау-кен өндірісінің ошақтары пайда болып, қола, мыс, мырыш, темір, күміс пен алтын қорытпалары алына бастады.
Ата-бабаларымыз жаңа, неғұрлым берік металдар өндіру ісін дамытып, олардың жедел технологиялық ілгерілеуіне жол ашты. Қазба жұмыстары барысында табылған металл қорытатын пештер мен қолдан жасалған әшекей бұйымдары, ежелгі дәуірдің тұрмыстық заттары мен қару-жарақтары бұл туралы тереңнен сыр шертеді. Осының бәрі ежелгі замандарда біздің жеріміздегі дала өркениеті технологиялық тұрғыдан қаншалықты қарқынды дамығанын көрсетеді.
 
3. Аң стилі
Біздің ата-бабаларымыз қоршаған ортамен етене өмір сүріп, өздерін табиғаттың ажырамас бөлшегі санаған. Бұл басты тұрмыс қағидаты Ұлы даланы мекендеген халықтардың дүниетанымы мен құндылықтарын қалыптастырды. Өз жазуы мен мифологиясы бар Қазақстанның ежелгі тұрғындарының озық мәдениеті болды.
Олардың мұрасының жарқын көрінісі, көркем болмысы мен рухани байлығының айшықты белгісі – «аң стилі» өнері. Жануарлар бейнесін тұрмыста пайдалану адам мен табиғаттың өзара байланысының символына баланып, көшпенділердің рухани бағдарын айқындап отырған.
Олар жыртқыштардың, негізінен мысық тұқымдас аңдардың суретін көбірек қолданған. Егемен Қазақстанның символдарының бірі – жергілікті жануарлар әлемінде сирек кездесетін тұрпаты текті қар барысы екені кездейсоқ емес.
Бұл ретте, аң стилі бабаларымыздың айрықша жоғары өндірістік тәжірибесі болғанын көрсетеді. Олар оюлап кескіндеуді, металмен жұмыс істеудің техникасын, соның ішінде, мыс пен қоладан балқымалар жасаудың және құймалар құюдың, жайма алтын дайындаудың күрделі әдістерін жақсы меңгерген.
Жалпы, «аң стилі» феномені әлемдік өнердегі биік белестердің бірі саналады.
 
4. Алтын адам
Біздің түп-тамырымызға жаңаша көзқараспен қарауға жол ашып, әлемдік ғылым үшін сенсация саналған жаңалық – 1969 жылы Қазақстанның Есік қорғанынан табылған, өнертанушы ғалымдар арасында «қазақстандық Тутанхамон» деген атқа ие болған «Алтын адам».
Бұл жауынгер талай тылсым құпияның бетін ашты. Біздің бабаларымыз әлі күнге дейін өзінің асқан көркемдігімен тамсандыратын аса жоғары деңгейдегі көркем дүниелер жасаған. Жауынгердің алтынмен апталған киімдері ежелгі шеберлердің алтын өңдеу техникасын жақсы меңгергенін аңғартады. Сонымен бірге бұл жаңалық Дала өркениетінің зор қуаты мен эстетикасын әйгілейтін бай мифологияны паш етті.
Дала халқы өз көсемдерін осылайша ұлықтап, оның мәртебесін күн секілді құдірет деңгейіне көтеріп асқақтатқан. Қорымдағы сән-салтанатты жасау-жабдықтар ежелгі бабаларымыздың зияткерлік дәстүрлерінен де мол хабар береді. Жауынгердің жанынан табылған күміс кеселердің бірінде ойып жазылған таңбалар бар. Бұл – Орталық Азия аумағынан бұрын-соңды табылған жазу атаулының ішіндегі ең көнесі.
 
5. Түркі әлемінің бесігі
Қазақтардың және Еуразияның басқа да халықтарының тарихында Алтайдың алар орны ерекше. Осынау асқар таулар ғасырлар бойы Қазақстан жерінің тәжі ғана емес, күллі түркі әлемінің бесігі саналды. Дәл осы өңірде біздің дәуіріміздің І мыңжылдығының орта шенінде Түркі дүниесі пайда болып, Ұлы дала төсінде жаңа кезең басталды.
Тарих пен география түркі мемлекеттері мен ұлы көшпенділер империялары сабақтастығының айрықша моделін қалыптастырды. Бұл мемлекеттер ұзақ уақыт бойы бірін-бірі алмастырып, орта ғасырдағы Қазақстанның экономикалық, саяси және мәдени өмірінде өзінің өшпес ізін қалдырды.
Орасан зор кеңістікті игере білген түркілер ұлан-ғайыр далада көшпелі және отырықшы өркениеттің өзіндік өрнегін қалыптастырып, өнер мен ғылымның және әлемдік сауданың орталығына айналған ортағасырлық қалалардың гүлденуіне жол ашты. Мәселен, орта ғасырдағы Отырар қаласы әлемдік өркениеттің ұлы ойшылдарының бірі – Әбу Насыр Әл-Фарабиді дүниеге әкелсе, түркі халықтарының рухани көшбасшыларының бірі Қожа Ахмет Ясауи Түркістан қаласында өмір сүріп, ілім таратқан.
 
6. Ұлы Жібек жолы
Еліміздің географиялық тұрғыдан ұтымды, яғни Еуразия құрлығының кіндігінде орналасуы ежелден әртүрлі мемлекеттер мен өркениеттер арасында транзиттік «дәліздердің» пайда болуына септігін тигізді. Біздің дәуірімізден бастап бұл құрлық жолдары Үлкен Еуразияның Шығысы мен Батысы, Солтүстігі мен Оңтүстігі арасындағы сауда және мәдениет саласындағы байланыстардың трансконтинентальды желісіне – Ұлы Жібек жолы жүйесіне айналды.
Бұл жол халықтар арасындағы жаһандық өзара тауар айналымы мен зияткерлік ынтымақтастықтың қалыптасып, дамуы үшін орнықты платформа болды.
Керуен жолдарын мінсіз ұйымдастырып, қауіпсіздігін қамтамасыз еткен Ұлы дала халқы ежелгі және орта ғасырлардағы аса маңызды сауда қатынасының басты дәнекері саналды. Дала белдеуі Қытай, Үнді, Парсы, Жерорта теңізі, Таяу Шығыс және славян өркениеттерін байланыстырды.
Алғаш пайда болған сәттен бастап, Ұлы Жібек жолы картасы, негізінен, Түрік империяларының аумағын қамтыды. Орталық Еуразияда түркілер үстемдік құрған кезеңде Ұлы Жібек жолы гүлдену шегіне жетіп, халықаралық ауқымда экономиканы өркендетуге және мәдениетті дамытуға септігін тигізді.
 
7. Қазақстан – алма мен қызғалдақтың отаны
Асқақ Алатаудың баурайы алма мен қызғалдақтың «тарихи отаны» екені ғылыми тұрғыдан дәлелденген. Қарапайым, бірақ бүкіл әлем үшін өзіндік мән-маңызы зор бұл өсімдіктер осы жерде бүр жарып, жер жүзіне таралған. Қазақстан қазір де әлемдегі алма атаулының арғы атасы – Сиверс алмасының отаны саналады. Дәл осы тұқым ең көп таралған жемісті әлемге тарту етті. Бәріміз білетін алма – біздегі алманың генетикалық бір түрі. Ол Қазақстан аумағындағы Іле Алатауы баурайынан Ұлы Жібек жолының көне бағыты арқылы алғашқыда Жерорта  теңізіне, кейіннен бүкіл әлемге таралған. Осы танымал жемістің терең тарихының символы ретінде еліміздің оңтүстігіндегі ең әсем қалалардың бірі Алматы деп аталды.
Қазақстан аумағындағы Шу, Іле тауларының етегінен әлі күнге дейін жергілікті өсімдіктер әлемінің жауһары саналатын Регель қызғалдақтарын бастапқы күйінде кездестіруге болады. Бұл әсем өсімдіктер біздің жерімізде Тянь-Шань тауларының етегі мен шөлейт даланың түйісер тұсында пайда болған. Қазақ топырағындағы осынау қарапайым, сондай-ақ ерекше гүлдер өз әдемілігімен көптеген халықтың жүрегін жаулап, біртіндеп бүкіл әлемге тарады.
Бүгінде жер жүзінде қызғалдақтың 3 мыңнан астам түрі бар, олардың басым көпшілігі – біздің дала қызғалдағының «ұрпағы». Қазір Қазақстанда қызғалдақтың 35 түрі өседі.
***
ІІ. ТАРИХИ САНАНЫ ЖАҢҒЫРТУ
Көтерілген мәселелер жан-жақты  ой елегінен өткізіп, терең зерделеуді талап етеді. Сондай-ақ біздің дүниетанымымыздың, халқымыздың өткені мен бүгінінің және болашағының іргелі негіздеріне тікелей қатысты.
Бұл жұмысты бірнеше ірі жобалар арқылы бастауға болады деп ойлаймын.  
 
1. Архив – 2025
Тәуелсіздік жылдарында халқымыздың өткенін зерттеуге қатысты ауқымды жұмыстар атқарылды. Еліміздің тарихи жылнамасындағы ақтаңдақтарды қайта қалпына келтіруге жол ашқан «Мәдени мұра» бағдарламасы табысты іске асырылды. Бірақ, бабаларымыздың өмірі мен олардың ғажап өркениеті жөніндегі көптеген деректі құжаттар, әлі де болса, ғылыми айналымға түскен жоқ. Олар әлемнің бүкіл архивтерінде өз іздеушісі мен зерттеушісін күтіп жатыр.
Сондықтан ежелгі дәуірден қазіргі заманға дейінгі кезеңді қамтитын барлық отандық және шетелдік мұрағаттар дүниесіне елеулі іргелі зерттеулер жүргізу үшін «Архив – 2025» жеті жылдық бағдарламасын жасауымыз қажет деп санаймын. 
Бұл жобаны жүзеге асыру барысында тарихшылардан, деректанушылар мен мәдениеттанушылардан құрылған арнайы топтардың отандық және шетелдік ірі архивтермен өзара жүйелі әрі ұзақ мерзімді ықпалдастықта болып, іздеу-зерттеу жұмыстарын жүргізуіне баса мән беру керек.
Қай жағынан болсын, бұл маңызды жұмыс мемлекет есебінен атқарылатын «академиялық туризмге» айналмауға тиіс. Архив деректерін тек жинақтап қана қоймай, барлық мүдделі зерттеушілер мен қалың жұртшылыққа қолжетімді болуы үшін оларды белсенді түрде цифрлық форматқа көшіру қажет.
Өз тарихына деген мақтаныш сезімін ұялатып, отаншылдық тәрбие беру мектеп қабырғасынан басталуға тиіс. Сондықтан мектептер мен барлық өңірлердегі өлкетану музейлерінің жанынан тарихи-археологиялық қозғалыстар құру маңызды. Ұлт тарихын санаға сіңіру барша қазақстандықтардың бойында өз бастауларына деген ортақтық сезімін қалыптастырады.
 
2. Ұлы даланың ұлы есімдері
Көпшіліктің санасында тарихи үдерістер, негізінен, тұлғаландыру сипатына ие болатыны белгілі. Көптеген халықтар өз елінің ерекше елшісі сынды ұлы бабаларының есімдерін мақтан тұтады.
Мысалы, өткен дәуірлердегі Тутанхамон, Конфуций, Ескендір Зұлқарнайын, Шекспир, Гете, Пушкин және Джордж Вашингтон сияқты дүние жүзіне белгілі тұлғалар бүгінде «өз мемлекеттерінің» баға жетпес символдық капиталы саналады әрі сол елдердің халықаралық аренада тиімді ілгерілеуіне септігін тигізіп отыр.  
Ұлы дала Әл-Фараби мен Ясауи, Күлтегін мен Бейбарыс, Әз-Тәуке мен Абылай, Кенесары мен Абай және басқа да көптеген ұлы тұлғалар шоғырын дүниеге әкелді.
Сондықтан біз біріншіден, атақты тарихи тұлғаларымыз бен олардың жетістіктерінің құрметіне ашық аспан астында ескерткіш-мүсіндер қойылатын «Ұлы даланың ұлы есімдері» атты оқу-ағарту энциклопедиялық саябағын ашуымыз керек.
Екіншіден, мақсатты мемлекеттік тапсырыс ұйымдастыру арқылы қазіргі әдебиеттегі, музыка мен театр саласындағы және бейнелеу өнеріндегі ұлы ойшылдар, ақындар және ел билеген тұлғалар бейнесінің маңызды галереясын жасауды қолға алу қажет.
Сондай-ақ бұл жерде классикалық қалыптан тыс, баламалы жастар өнерінің креативті әлеуетін де пайдаланудың мәні зор. Осыған орай, бұл іске тек отандық қана емес, сонымен бірге, шетелдік шеберлер мен шығармашылық ұжымдарды да тартқан жөн.
Үшіншіден, еліміздің тарихи кезеңдерін кеңінен қамти отырып, «Ұлы Дала тұлғалары» атты ғылыми-көпшілік серияларды шығарып, тарату жұмыстарын жүйелендіру және жандандыру қажет.
Бұл бағытта қазақстандық ғалымдармен қатар шетелдік мамандар да тартылатын халықаралық көпбейінді ұжым құруға болады. Нәтижесінде, біздің қаһармандарымыздың өмірі мен қызметі жөнінде тек еліміздегілер ғана емес, сондай-ақ шет елдегілер де білетін болады.
 
3. Түркі әлемінің генезисі
Қазақстан – күллі түркі халықтарының қасиетті «Қара шаңырағы». Бүгінгі қазақтың сайын даласынан әлемнің әр түкпіріне тараған түркі тектес тайпалар мен халықтар басқа елдер мен өңірлердің тарихи үдерістеріне елеулі үлес қосты.
Осыған байланысты, «Түркі өркениеті: түп тамырынан қазіргі заманға дейін» атты жобаны қолға алу қажет. Бұл жоба аясында 2019 жылы Астанада Түркологтардың дүниежүзілік конгресін және әртүрлі елдер музейлерінің экспозицияларына ежелгі түркі жәдігерлері қойылатын Түркі халықтарының мәдени күндерін ұйымдастыру керек. Сондай-ақ, Википедияның үлгісінде Қазақстанның модераторлығымен Түркі халықтарына ортақ туындылардың бірыңғай онлайн кітапханасын ашу да маңызды.  
Сонымен қатар жаңа облыс орталығы ретінде Түркістанды дамыту барысында оның халықаралық аренадағы беделін жүйелі түрде арттыру қажет.
Қазақстанның ежелгі астанасы халқымыздың рухани орталығы ғана емес, сондай-ақ, бүкіл түркі әлемі үшін киелі орын болып саналады.
 
4. Ұлы даланың ежелгі өнер және технологиялар музейі 
«Ұлы дала» атты ежелгі өнер және технологиялар музейін ашуға толық мүмкіндігіміз бар. Оған озық өнер мен технология үлгілерін – аң стилінде жасалған бұйымдарды, «Алтын адамның» жарақтарын, жылқыны қолға үйрету, металлургияны дамыту, қару-жарақ, сауыт-сайман дайындау үдерісін көрсететін заттарды және басқа да жәдігерлерді жинақтауға болады. Онда Қазақстан жерінен табылған құнды археологиялық ескерткіштер мен археологиялық кешендердің экспозициялары қойылады. Бұл заттар тарихи дәуірлердің қандай да бір кезеңіндегі әртүрлі шаруашылық салаларының даму үдерісін көрсетеді.
Сонымен қатар «Ұлы даланың ұлы өркениеттері» атты жалпыұлттық тарихи реконструкциялар клубын құрып, соның негізінде Астанада және Қазақстанның өзге де өңірлерінде ежелгі сақтар, ғұндар, ұлы түркі қағандарының дәуірі және басқа да тақырыптар бойынша фестивальдар өткізуге болады. Бұған қызығушылық білдірген адамдарды тарта отырып, осы тақырыптар аясындағы жұмыстарды бір мезгілде жүргізуге болады.
Ежелгі Отырар қаласының бірқатар нысандарын – үйлері мен көшелерін, қоғамдық орындарын, су құбырларын, қала қамалының қабырғалары мен тағы да басқа жерлерін ішінара қалпына келтіретін туристік жоба да қызықты болмақ.
Осының негізінде білімді дәріптеуге және туризмді дамытуға баса мән берілуі қажет.
 
5. Дала фольклоры мен музыкасының мың жылы
Бұл жоба  аясында бізге «Дала фольклорының антологиясын» жасау керек. Мұнда Ұлы дала мұрагерлерінің өткен мыңжылдықтағы халық ауыз әдебиетінің таңдаулы үлгілері – ертегілері, аңыз-әфсаналары, қиссалары мен эпостары жинақталады.
Сонымен қатар қазақтың қобыз, домбыра, сыбызғы, сазсырнай және басқа да дәстүрлі музыкалық аспаптарымен орындауға арналған маңызды туындылар топтамасын – «Ұлы даланың көне сарындары» жинағын басып шығару қажет.
Ұлы Даланың фольклоры мен әуендері заманауи цифрлық форматта «жаңа тыныс» алуға тиіс. Бұл жобаларды жүзеге асыру үшін көшпенділердің бай мұрасын жүйелеуге қабілетті ғана емес, сондай-ақ оның өзектілігін арттыра алатын отандық және шетелдік кәсіби мамандарды тарту маңызды.
Біздің мәдениетіміздің негізгі сюжеттерінде, кейіпкерлері мен сарындарында шекара болмайды, сол себепті оны жүйелі зерттеп, бүкіл Орталық Еуразия кеңістігі мен барша әлемде дәріптеуге тиіспіз.
Ауызша және музыкалық дәстүрді жаңғырту қазіргі заманғы аудиторияға жақын әрі түсінікті форматта болуы керек.
Атап айтқанда, көнерген сөздер мен мәтіндерді суреттерімен қоса беруге, айқын видеоматериалдар формасында ұсынуға болады. Музыкалық дыбыстар мен әуендер табиғи аспаптармен ғана емес, олардың заманауи электронды нұсқалары арқылы да шығарылады. 
Сонымен қатар фольклорлық дәстүрдің ортақ тарихи негіздерін іздеу үшін Қазақстанның түрлі өңірлері мен өзге елдерге бірнеше іздеу-зерттеу экспедицияларын ұйымдастыру қажет. 
 
6. Тарихтың кино өнері мен телевизиядағы көрінісі
Қазіргі замандағы халықтардың тарихи таным-түйсігінде кино өнері ерекше орын алады. Жалпы халықтың санасында фильмдердегі жарқын кинообраздар іргелі ғылыми монографиялардағы деректі портреттерден гөрі маңыздырақ рөл атқарады. 
Сондықтан тез арада Қазақстанның өркениет тарихының үздіксіз дамуын көрсететін деректі-қойылымдық фильмдердің, телевизиялық сериалдар мен толықметражды көркем картиналардың арнайы циклін өндіріске енгізу керек.
Аталған жобалар кең халықаралық ынтымақтастық аясында отандық және шетелдік үздік сценаристерді, режиссерлерді, актерлерді, продюсерлерді және заманауи кино өндірісінің басқа да мамандарын тарту арқылы жүзеге асырылуға тиіс.  
Қызықты әрі мелодрамалық сарындармен қатар, көрермендер үшін танымал фэнтези және шытырман оқиғалы блокбастерлердің элементтерін қоса отырып, жаңа тарихи теле-кино туындылардың жанрларын барынша кеңейту қажет.
Осы мақсатпен Ұлы даланың бай мифологиялық және фольклорлық материалдарын пайдалануға болады. 
Ұлт қаһармандарын үлгі тұту үрдісін қалыптастыруға жол ашатын сапалы балалар фильмдері мен мультипликациялық сериалдарды аса қажет ететін өскелең ұрпақтың да талғамына ерекше назар аудару керек.
Біздің даңқты батырларымыз, ойшылдарымыз бен ел билеушілеріміз – тек Қазақстан ғана емес, сондай-ақ бүкіл әлем бойынша еліктеуге лайықты тұлғалар.
 
ҚОРЫТЫНДЫ
Осыдан бір жарым жыл бұрын менің «Болашаққа бағдар: рухани жаңғыру» атты бағдарламалық мақалам жарыққа шықты.
Жоғарыда аталған жобаларды «Рухани жаңғыру» бағдарламасының жалғасы ретінде қарастырамын.
«Рухани жаңғыру» жалпыұлттық бағдарламасының жаңа компоненттері ата-бабаларымыздың көп ғасырлық мұрасының цифрлық өркениет жағдайында түсінікті әрі сұранысқа ие болуын қамтамасыз ете отырып, оны жаңғыртуға мүмкіндік береді.
Төл тарихын білетін, бағалайтын және мақтан ететін халықтың болашағы зор болады деп сенемін. Өткенін мақтан тұтып, бүгінін нақты бағалай білу және болашаққа оң көзқарас таныту – еліміздің табысты болуының кепілі дегеніміз осы.
///
	 

	

	Қазақстан Президенті электролиз зауытының базасында салынған жаңа анодты өндірісті аралап көрді. Кәсіпорынды аралау барысында Нұрсұлтан Назарбаев ұжыммен әңгімелесті, сондай-ақ іске қосу-реттеу жұмысын бастап берді және анодты күйдіру жөніндегі кешенді іске қосты.

	- Мен сіздерді заманауи анодты зауыттың ашылуымен құттықтаймын. Бұл - мүлде жаңа бірегей технология. Енді сіздерде тұрақты жұмыс және жақсы еңбекақы бар. «Қазақстан электролиз зауытының» жоспарында келешекте құю өндірісін кеңейту қарастырылған, - деді Мемлекет басшысы.    

	Зауыттың басшысы А.Ибрагимов Қазақстан Президентіне күйдірілген анод өндірісінің технологиялық үдерісі туралы айтып берді. Бұл жобаны іске асыру бастапқы алюминий өнімдерін өндіруде қазақстандық үлесті арттыруға бағытталғаны атап өтілді.

	Кездесуді аяқтай келе, Нұрсұлтан Назарбаев еңбек ұжымына табыстар және алға қойған мақсатта жетістікке жетуді тіледі.

	Анодты өндірісте заманауи жабдықтар орнатылған. Кешеннің жоғары экологиялығы жаңа технологияны қолдану арқылы қамтамасыз етіледі. Жобаның құны – 240 миллион доллар.

	«Қазақстан электролиз зауыты» - қуаты жылына 250 мың тонна бастапқы алюминий өндіретін Қазақстандағы алғашқы зауыт және металлургиялық алюминий кластерінің негізгі элементі. 2008 жылғы тамыз айында қуаты жылына 125 мың тонна өнім шығаратын зауыттың алғашқы кезегі іске қосылды. Екінші кезегі 2010 жылы Үдемелі индустриялық-инновациялық даму жөніндегі мемлекеттік бағдарлама аясында енгізілді.
///Елбасы кездесу барысында Қазақстан ғылымын одан әрі дамыту және жас ғалымдарға қолдау көрсету үшін тиісті жағдай жасау қажеттігіне ерекше назар аударды.
– «Назарбаев Университеті» әлемге танымал болды. Сіздің басшылығыңызбен мыңнан астам студент оқуын ойдағыдай аяқтады. Біз университетті дамыту ісінде көп нәрсеге қол жеткіздік. Алайда, жас дарындарға одан әрі қолдау білдіру үшін шаралар қарастыру қажет, – деді Қазақстан Президенті.
Сондай-ақ, Нұрсұлтан Назарбаев «ЭКСПО-2017» инфрақұрылымы базасында түрлі стартап жобаларды, әсіресе ІТ-технологиялар мен «жасыл» экономиканы дамыту саласындағы жобаларды әзірлеу және оларды іске асыру барысында жас ғалымдар үшін зор мүмкіндік туатынын атап өтті.
Шигео Катсу Мемлекет басшысына «Назарбаев Университетін» және еліміздің жалпы ғылыми әлеуетін дамыту перспективаларын талқылауға мүмкіндік бергені үшін алғыс айтты.



///Мемлекет басшысы көрмеде Солтүстік Қазақстан облысындағы кәсіпорындар шығарған әскери техникамен танысты.
Қазақстан Президентіне отандық қорғаныс өнеркәсібінің өндірістік мүмкіндігі мен жоғары инновациялық әлеуеті көрсетілді.
Көрмені аралап шыққан соң Нұрсұлтан Назарбаев «С.М.Киров атындағы зауыт» АҚ, «Петропавл ауыр машина жасау зауыты» АҚ және «ЗИКСТО» АҚ әскери-өндіріс кәсіпорындарының инженерлерімен және конструкторларымен әңгімелесті.      
***
Әскери техника құрастырумен қатар электрлік белгі беру жабдықтарын, азаматтық және арнайы мақсаттағы радиостансаларды, мұнай-газ секторы мен энергетика кешені кәсіпорындары үшін өнеркәсіп құрылғыларын, вагондар (ашық вагондар, астық таситын вагондар, платформалар) және  көлік саласы үшін басқа да өнім түрлерін шығару мен жаңарту аталған кәсіпорындардың негізгі қызметі болып саналады.
 

/// 
Он мыңға жуық адам қатысқан рәсім барысында Ұлы Отан соғысы кезінде ұрыс даласында қаза тапқан сарбаздарды бір минуттық үнсіздікпен еске алу шарасы өтті.
Мемлекет басшысы монументке гүл қойғаннан соң соғыс және еңбек ардагерлерімен әңгімелесті.
Елбасы барша қазақстандықтарды Жеңіс күнімен құттықтады.
– Бұл соғысқа көп ел қатысты, миллиондаған адамдар майдан даласында қаза тапты және соншасы жарақат алды, жақындары жапа шекті. Біз – жеңімпаз әкелердің бақытты ұрпағымыз. Егер олар жеңіске жетпегенде, қазір біздің жағдайымыз қандай боларын елестетудің өзі қиын. Сондықтан ардагерлеріміз мерекеде ғана емес, күнделікті өмірде де барлық құрметке лайық. Мен жастардың оларға әрдайым көмектескенін, қарт ата-аналарын құрметтегенін қалаймын, біздің халық солай болуға тиіс. Ардагерлер арамызда аман-есен ұзақ жүріп, адамгершілік, моральдық ұстанымдарымен жас буынға үлгі бола берсін. Мерекелеріңізбен, қымбатты қазақстандықтар! Әрбір отбасыға бақыт, табыс және ашық аспан тілеймін! – деді Нұрсұлтан Назарбаев. 



///Қазақстан Республикасы Конституциясының 44-бабы  3), 5) тармақшаларына, «Қазақстан Республикасының Президентi туралы» Қазақстан Республикасы Конституциялық Заңының 17-1-бабына сәйкес, Мемлекеттік қызмет жүйесі мен сыбайлас жемқорлыққа қарсы іс-қимылды одан әрі жетілдіру мақсатында қаулы етемін:
1. Қазақстан Республикасының Мемлекеттік қызмет істері министрлігі оны Қазақстан Республикасының Президентіне тікелей бағынатын және есеп беретін мемлекеттік орган ретінде Қазақстан Республикасының Мемлекеттік қызмет істері және сыбайлас жемқорлыққа қарсы іс-қимыл агенттігі етіп қайта құру жолымен қайта ұйымдастырылсын.
Қазақстан Республикасының Мемлекеттік қызмет істері және сыбайлас жемқорлыққа қарсы іс-қимыл агенттігі мемлекеттік қызмет, сыбайлас жемқорлық көріністерінің жүйелі алдын алу және мемлекеттік көрсетілетін қызметтердің сапасының сақталуын бақылау саласындағы уәкілетті мемлекеттік орган болып табылады деп белгіленсін.
2. Қазақстан Республикасының Мемлекеттік қызмет істері министрлігінің Сыбайлас жемқорлыққа қарсы іс-қимыл ұлттық бюросы Қазақстан Республикасының Мемлекеттік қызмет істері және сыбайлас жемқорлыққа қарсы іс-қимыл агенттігінің Сыбайлас жемқорлыққа қарсы іс-қимыл ұлттық бюросы болып қайта құрылсын.
Сыбайлас жемқорлыққа қарсы іс-қимыл ұлттық бюросы аталған Агенттіктің құрылымында ведомство мәртебесіне ие болады және құқық бұзушылықтардың алдын алуды, анықтауды, жолын кесуді, ашуды және тергеуді жүзеге асыратын құқық қорғау органы болып табылады деп белгіленсін.
3. Қазақстан Республикасының Үкіметі Қазақстан Республикасы Президентінің Әкімшілігімен бірлесіп бір ай мерзімде осы Жарлықтан туындайтын шараларды қабылдасын.
4. Осы Жарлық қол қойылған күнінен бастап күшіне енеді.
 
 Қазақстан Республикасының 
              Президенті                                                                                                                      Н.Назарбаев
 
Астана, Ақорда, 2016 жылғы   13 қыркүйек
                     № 328
/// 
3 маусымда Елбасы Қазақстан Республикасы Президенті жанындағы Шетелдік инвесторлар кеңесінің 28-отырысына қатысушылармен бірқатар кездесу өткізеді деп жоспарланып отыр.
4 маусымда Шетелдік инвесторлар кеңесінің 28-отырысы өтеді. Оның негізгі тақырыбы – Қазақстандағы агробизнесті дамыту. Іс-шараға халықаралық ұйымдар мен ірі компаниялардың басшылары қатысады.
 
///
	 

	Мемлекет басшысы оқу кабинеттерін аралап көрді және «Қазақстан-2050» Стратегиясына арналған ашық сабаққа кірді. Нұрсұлтан Назарбаев оқушыларға елдің 2050 жылға дейінгі дамуының негізгі басымдықтары туралы әңгімеледі, сондай-ақ болашақ мамандық таңдауға қатысты кеңестерін айтты.

	– Стратегияда Қазақстанның алдағы дамуының бағыт-бағдары жазылған. Біз дамыған 30 мемлекеттің қатарына қосылғымыз келеді. Сол үшін білім беруді, денсаулық сақтауды, жаңа технологиялар мен  инновацияларды дамытумен айналысып, инфрақұрылымдар қалыптастырудамыз. Біз алдымызға қойып отырған ең басты міндет – халық тұрмысын жоғары деңгейге көтеру. Бұл Стратегия сіздердің буын үшін жасалды, өйткені оны сіздер жүзеге асырып, нәтижесін көресіздер. Дамуға ілесу үшін мамандықты дұрыс таңдау керек. Жас кезіңде бәріне үлгергің келеді, бірақ оған уақыт жете бермейді. Сондықтан бір кәсіпке тоқталып, бүге-шігесіне дейін зерттеген жөн, сонда жетістікке жететін боласыздар. Кез келген ұжымда кәсіпқой мамандарды құрметтейді және әрдайым олардың айтқанын тыңдайды, – деді Қазақстан Президенті.

	Нұрсұлтан Назарбаев мектеп мұғалімдерімен де әңгімелесіп, олардың қызметінің маңыздылығын атап өтті.

	– Балалардың сапалы даярлығы үшін үнемі жұмыс істеп, олардың әлеуетін жүзеге асыру үшін қажетті жағдайдың бәрін жасау керек. Олар халықаралық олимпиадаларда жеңіске жетуге тиіс. Өзгелерге үлгі болатын жоғары білімді, үйлесімді дамыған тұлғаларды өсіру керек. Олардың әрі қарай білім алуы үшін Астанада жаңа университет салынып, жұмыс істеп жатыр. Соның арқасында қазір жоғары санатты білім алу үшін шетелге шығудың қажеттілігі жоқ. Сол университетке қарап өзгелері де бой түзеуі тиіс, – деді Мемлекет басшысы.

	БАҚ өкілдеріне арналған брифингте Қазақстан Президенті баршаны білім күнімен құттықтап, оқушыларға, ата-аналар мен мұғалімдерге мықты денсаулық және табыс тіледі.

	– Елімізде шамамен 8 мыңға жуық мектеп есігін ашып, 2,6 миллион бала оқуын бастайды. Оқушылардың саны өткен жылмен салыстырғанда 70 мыңға ұлғайды. Бұл күні бүкіл еліміз бойынша жаңадан 63 мектеп іске қосылды. Жалпы, тәуелсіздік жылдарында елімізде мыңдаған мектеп салынды, бұл өскелең ұрпаққа деген қамқорлықты білдіреді, – деді Мемлекет басшысы.  

	Қазақстан Президенті Республикада 300 мың мұғалім жұмыс істейтінін, соның 11 мыңнан астамы елордалық мектептерде сабақ беретінін атап өтті.

	– Қазақстанның болашағы мұғалімдердің қолында. Балаларды патриоттық пен толеранттылық рухында тәрбиелеу керек. Олар достыққа адал болып, ата-ана мен үлкендерді құрметтеуі тиіс. Осының бәрі – біздің қоғамның ешқашан мәнін жоғалтпайтын құндылықтары, біз оны балаларымызға мирас етуіміз керек, – деді Нұрсұлтан Назарбаев.

	№75 көпбейінді жаңа мектеп-гимназияда 1300-ден астам елордалық бала оқитын болады. Оқу орны заманауи оқу жабдықтарымен қамтылған, оқушылардың ғарыштану, медицина саласындағы ғылыми-зерттеу жұмыстарына қатысуына мүмкіндік беретін зертханасы, сондай-ақ педагогикалық және ақпараттық технологиялар интеграциясы орталығы бар. 



///
	

	Кездесу барысында Қазақстан Жазушылар одағының кезекті съезіне дайындық мәселесі және отандық әдебиетті дамыту келешегі талқыланды.

	Нұрсұлтан Назарбаев ұлттың рухани әлеуетінің дамуында еліміздің жазушыларының қызметі маңызды екенін атап көрсетті.

	Осы орайда, Нұрлан Оразалин алдағы уақытта өтетін съездің қарсаңындағы кездесудің мәнін атап өтті және оған қатысушылар Мемлекет басшысының ұсыныстарын іске асыруға күш-жігерлерін салатындығына сенім білдірді.         

///
	 

	Сапар барысында Мемлекет басшысының бірқатар нысандарда болуы, сондай-ақ өңірдің жұртшылық өкілдерімен және кәсіпкерлерімен кездесу өткізуі жоспарланған. 
///
	

	Брифинг барысында Нұрсұлтан Назарбаев бұл сапар екі ел арасындағы тығыз байланыстардың тағы бір дәлелі болып табылатынын атап өтіп, Қазақстан Өзбекстанмен қарым-қатынастарға ерекше мән беретініне тоқталды.

	- Біздің ынтымақтастығымыз барлық туындаған мәселелерді шешуге деген сындарлы көзқарасымен ерекшеленеді. Өңірдегі тыныштық пен қауіпсіздік, сондай-ақ, одан әрі өсіп-өркендеуіміз көбінесе Қазақстан мен Өзбекстанның өзара ықпалдастығы мен ортақ ұстанымына байланысты болады, - деді Қазақстан Президенті. 

	Мемлекет басшысы сапар Қазақстан мен Өзбекстан арасындағы мәңгілік достық туралы шартқа қол қойылғанына 15 жыл толған кезде өтіп отырғанының символдық мәнін атап көрсетті.

	- Бүгін қол қойылған Стратегиялық серіктестік туралы шарт елдеріміз арасындағы қарым-қатынастарды сапалы жаңа деңгейге көтереді деп сенемін, - деді Нұрсұлтан Назарбаев.

	Қазақстан Президенті кең ауқымдағы мәселелер талқыланғанын айта келе, келіссөздер қорытындысына қанағаттанушылық сезімін білдірді. Бұл ретте өңірдегі су проблемасына қатысты екі елдің көзқарасы көп жағынан бір-біріне сәйкес келетіні атап өтілді.

	- Біз осынау өмірлік маңызы бар саладағы ынтымақтастық өзара сенімді нығайту негізінде ғана мүмкін болатынына сенімдіміз. Өңірдегі барлық елдің транспаренттілігі мен мүдделерін ескеру қажет. Біз өз көршілерімізге бұл мәселелерді өзіміз шешуіміз қажеттігі, шешілмейтін проблема жоқ екені айтылған достық сәлемімізді жолдағымыз келеді, - деді Мемлекет басшысы. Нұрсұлтан Назарбаев экономикалық серіктестікті дамыту үшін Екіжақты ынтымақтастық жөніндегі үкіметаралық комиссия жұмысын жандандыру, сондай-ақ, екі ел басшысының тапсырмасы бойынша Іскерлік кеңес құру аясында өзара іс-қимыл аясын кеңейту маңызды екеніне тоқталды.

	Бұған қоса, Қазақстан Президенті мәдени-гуманитарлық серіктестікті тереңдетуге назар аударды, оны одан әрі нығайту үшін 2013-2015 жылдарға арналған мәдениет саласындағы ынтымақтастық бағдарламасына қол қойылды.

	Сөз соңында Мемлекет басшысы өзінің Өзбекстанға сапары қазақ-өзбек қарым-қатынастарын нығайтуға ықпал етіп, оны сапалы жаңа деңгейге шығаратыны жөніндегі пікірін білдірді.

	Өз кезегінде Өзбекстан Республикасының Президенті И.Каримов Нұрсұлтан Назарбаевқа ресми сапармен келу туралы шақыруын қабылдағаны үшін алғысын айтып, бұл сапар екі ел арасындағы қарым-қатынастарды тереңдету үшін стратегиялық мәнге ие екенін атап өтті.

	- Қазақстан делегациясының сапарын біз көп жоспарлы өзбек-қазақ қарым-қатынастарын дамытудағы маңызды оқиға ретінде қарастырамыз. Ол біздерді қызықтыратын мәселелер жөніндегі ортақ пікір алмасуды жалғастырудың жақсы мүмкіндігі болып саналады, - деді И.Каримов.

	Өзбекстан басшысы келіссөздер барысында тек мемлекетаралық қана емес, сондай-ақ, өңірлік, халықаралық мәселелердің кең ауқымы талқыланғанын мәлімдеп, оларды шешуде екі елдің көзқарасының ортақтығын атап өтті.

	И.Каримов Қазақстан мен Өзбекстанның өзара ықпалдастығының негізі барлық бағыттар бойынша дамыту қажет экономикалық қатынастар болып саналатынын айтты.     

	Келіссөздер қорытындысы бойынша Қазақстан Республикасы мен Өзбекстан Республикасы арасындағы стратегиялық серіктестік туралы шартқа, Қазақстан Республикасы ішкі істер министрлігі мен Өзбекстан Республикасы ішкі істер министрлігі арасындағы ынтымақтастық туралы келісімге, Қазақстан Республикасы Мәдениет және ақпарат министрлігі мен Өзбекстан Республикасы Мәдениет істері және спорт министрлігі арасындағы 2013-2015 жылдарға арналған мәдениет саласындағы ынтымақтастық бағдарламасына, Қазақстан Республикасы Қаржы министрлігі мен Өзбекстан Республикасы Мемлекеттік кеден комитеті арасындағы кедендік шекара арқылы өткізілетін тауарлар мен көлік құралдары туралы алдын-ала ақпараттар алмасуды ұйымдастыру туралы хаттамаға қол қойылды.

	

///
	

	Кездесудің салтанатты рәсімінен кейін Ақордада шағын және кеңейтілген құрамда келіссөздер өтті. Нұрсұлтан Назарбаев пен Ислам Каримов Орталық Азиядағы саяси өзара іс-қимыл, тұрақтылық пен қауіпсіздік мәселелерін, сауда-экономикалық, инвестициялық және мәдени-гуманитарлық, сондай-ақ шекаралық ынтымақтастықты кеңейтуді талқылады.

	Қазақстан Президенті Ислам Каримовты және Өзбекстан халқын Тәуелсіздік күнімен құттықтап, елге табыс тіледі.

	- Сіздің басшылығыңызбен Өзбекстан экономикада, саясатта, әлеуметтік-қоғамдық өмірде, білімде, мәдениетте және елдің халықаралық беделін көтеруде зор жетістіктерге қол жеткізді. Біз елдің прогресіне қуанамыз, өзбек бауырларымызға бейбітшілік, игілік және өркендеу тілейміз. Біз Өзбекстанды Орталық Азиядағы тату көрші әрі стратегиялық әріптес ретінде қарастырамыз. Қазақстан Өзбекстанмен тығыз байланыс орнатуға ұмтылады. Мен барлық саладағы екіжақты байланыстарды кеңейтудің және тереңдетудің сенімді жақтаушысы болдым және бола бермекпін. Сіздің 2008 жылы Астанаға жасаған сапарыңыз және менің 2010 жылы Ташкентке жасаған сапарым ынтымақтастықты одан әрі дамуға жақсы серпін берді. Биылғы қараша айында біздің елдеріміз арасындағы дипломатиялық қатынастардың орнағанына 20 жыл толады. Осыған байланысты мерекелік іс-шараларды өткізу жөнінде тапсырма беруді ұсынамын, - деді Мемлекет басшысы.

	Одан кейін сөз алған Ислам Каримов Нұрсұлтан Назарбаев пен Қазақстан халқына шын пейілі, қонақжайлығы үшін алғысын айтып, зор құрметін білдірді.

	- Біз Өзбекстанда халықтарымызды бірнеше ғасырлар бойы байланыстырып тұрған тарихи дәстүрлі достыққа негізделген тату көршілік қарым-қатынасты, ортақ тамырластықты, құндылықтар мен мүдделестікті аса жоғары бағалаймыз. Мен осы тамырластықты сезіну, біздің халықтарымыздың ортақ мүдделерін терең түсіну дамуымыздың мықты іргетасын бекітіп, біздер өмір сүріп жатқан бүгінгі күрделі кезеңнің құбылмалылығына қарамастан, елдеріміздің екіжақты қарым-қатынастарын нығайтатынына сенемін. Өзбекстан делегациясының бүгінгі Қазақстанға сапары, біздің кездесуіміз, біздің өзара қызығушылығымызды тудыратын ауқымды мәселелер мен өзекті проблеманы Қазақстан Президентімен сенімді  ашық талқылауларымыз маңызды.  Мен жинақталып қалған өзекті мәселелер жөнінде пікір алмасып тұру үшін жиі кездесуіміз керек деп санаймын, өйткені, оларды шешу, бастапқы кездегіден гөрі қиынға соғады, - деді Ислам Каримов.

	Кездесудің соңында тараптар достық қатынастарды нығайту және екіжақты ынтымақтастақты одан әрі тереңдету қажеттігін атап өтті.  

///Иманғали Нұрғалиұлы Тасмағамбетов Қазақстан Республикасы Премьер-Министрінің орынбасары болып тағайындалсын.
 
Қазақстан Республикасының
         Президенті                                                                                                                        Н.Назарбаев
 
Астана, Ақорда, 2016 жылғы 13 қыркүйек
                 № 323
///
	 

	Кездесуде Қ.Бишімбаев Мемлекет басшысына «Бәйтерек» холдингінің 2013 жылғы қызметінің нәтижелері, сондай-ақ холдингтің компаниялар тобы жүзеге асырып жатқан инвестициялық жобалар туралы баяндады.

	Қазақстан Президенті «Бәйтерек» холдингіне кіретін даму институттары  «Самұрық-Қазына» АҚ іске асыратын трансформациялар жөніндегі шараларды назарға алғаны жөн екенін атап өтті.

	Сонымен қатар Нұрсұлтан Назарбаев шағын және орта бизнесті қаржыландыруға мемлекет бөлген қаражат экономиканы одан әрі дамытуға оң әсерін тигізу мақсатында тиімді игерілуге тиістігіне тоқталды.

	Қ.Бишімбаев «Бәйтерек» холдингі 2014-2023 жылдарға арналған даму стратегиясын қабылдағанын, оның негізгі бағыттары «Қазақстан-2050» стратегиясын жүзеге асыруға қатысу, елдің  индустриялық-инновациялық даму бағдарламасын қаржыландыру, шағын және орта бизнесті қолдау, сондай-ақ шетелдік және ішкі инвестицияларды тарту болып саналатынын айтты.

	 «Бәйтерек» холдингі басқармасының төрағасы даму институттарының  инвестициялық және кредиттік қызметінің жандандырылуы, сондай-ақ тиімсіз шығыстардың азайтылуы туралы хабардар етті.

	Мемлекет басшысы кездесу қорытындысы бойынша бірқатар нақты тапсырмалар берді.

///Мемлекеттік хатшы жұмыс сапары барысында «Рухани жаңғыру» бағдарламасы аясында өткен «Туған жер» республикалық жерлестер форумына қатысты.
Форумға Парламент депутаттары, мемлекеттік органдардың жетекшілері, қоғам қайраткерлері, белгілі ғалымдар, шығармашылық зиялы қауым өкілдері, әйгілі спортшылар, әлемнің 20 елінде тұрып жатқан ақтөбелік жерлестер қатысты.
Г.Әбдіқалықова форумға қатысушыларға арналған Нұрсұлтан Назарбаевтың құттықтау сөзін оқып берді. Онда «Рухани жаңғыру» аясында жүзеге асырылып жатқан айрықша маңызды жобалардың бірі – «Туған жер» жобасы екені айтылған. Жалпыұлттық патриотизм қағидаттарына негізделген «Туған жер» бағдарламасы осындай шараларды жүйелендіріп, ортақ игілікке айналдыруды көздейді.
Мемлекеттік хатшы өз сөзінде саясат пен экономикадағы ауқымды өзгерістердің өзегі – қоғамдық сананы жедел жетілдіретін «Рухани жаңғыру» жалпыұлттық жобасы екеніне тоқталып өтті. Бүгінде елімізде осы мақсатқа жету үшін 6 бірегей жоба жүзеге асырылуда. Соның бірі – жалпыұлттық патриотизмнің маңызды тірегіне айналған «Туған жер» бағдарламасы.
Сондай-ақ, Г.Әбдіқалықова мемлекет-жекеменшік серіктестігі аясында салынған «Жекпе-жек спорт сарайының» ашылу рәсіміне қатысты. Рәсімнен кейін дзюдодан Қазақстан Республикасы Президентінің кубогы үшін халықаралық турнир басталды.
– Биыл елімізде Үшінші жаңғыру басталды. Оның бір бағыты рухани жаңғыру болып саналады. Біздің «Рухани жаңғыру» бағдарламамыз бен «жайлы жол» деп аударылатын дзюдо ұғымы ортақ мәнге ие. Ол – сананың кемелденуі, – деді Г.Әбдіқалықова.
Сапар барысында Мемлекеттік хатшы «Рухани жаңғыру» бағдарламасын жүзеге асыру аясында салынған әлеуметтік-мәдени нысандарды аралап көрді.
///
	 

	Бүгін Мемлекет басшысы қаладағы бірқатар нысандарды аралайды, ал ертең Қазақстан мен Ресей өңіраралық ынтымақтастығының IX форумының пленарлық отырысына қатысады.
///
	 

	

	Қазақстан Президенті өндірісті іске символды түрде қосқаннан кейін, бұл жоба еліміздің экономикасын дамыту үшін мәні ерекше және маңызды екенін атап өтті.

	- Қазақстан жаңа экономиканы құру және шикізатқа тәуелсіздіктен құтылу үшін индустриялық-инновациялық бағдарламаны табысты іске асыруда. Екі жарым жылда мыңнан аса кәсіпорын құрылды, он мыңдаған жаңа жұмыс орны ашылды. Біз бүгін еліміз үшін өте маңызды жобаға – электровоз өндірісі жөніндегі жаңа зауыттың іске қосылуына куә болдық. Темір жол көлігі – кез келген экономиканың күретамыры, онсыз жүк тасымалданбайды және жеткізілмейді. Сондықтан мемлекет көлік инфрақұрылымын дамытуға үлкен мән беруде және оны жақсартуға әрі жаңғыртуға елеулі қаражат бөліп отыр. Тәуелсіздік жылдарында елімізде 1100 шақырымнан астам темір жол салынды. Біз ұзақтығы мың шақырымнан асатын «Жезқазған-Бейнеу» теміржол тарауы құрылысын бастадық. Дегенмен бізде тепловоз және электровоз парктері ескіре бастаған, жүк және жолаушы вагондарының саны жетіспейді. Осындай жетіспеушіліктің орнын толтыру үшін біз жаңа зауыттарды іске қосып жатырмыз. Бүгін еңбек өнімділігі жоғары осындай жоғары технологиялық зауыт іске қосылды, - деп атап өтті Мемлекет басшысы.              

	Нұрсұлтан Назарбаев жаңа қазақстандық электровоздардың Кеден одағына мүше елдерге және ТМД-ға мүше мемлекеттерге жеткізілуін ұйымдастыру үшін байланыс орнату қажет екеніне тоқталды. Сонымен қатар, Мемлекет басшысы «Болашақ» бағдарламасының инженер-түлектері зауыт жұмысына тартылғанына ризашылығын білдірді. Бұл өзіміздің инженерлік-техникалық кадрлар құрамын қалыптастыруда жақсы үлгі болып саналады.

	- Бұл жобаның іске асуы - Қазақстанның ерекше инвестициялық жағдай жасап отырғанының тағы бір дәлелі. Тек биыл ғана біз 18 миллиард долларлық инвестиция тарттық, ал тәуелсіздік жылдарында оның көлемі 170 миллиард долларға жетті. Республикамызда өзара тиімді бизнес болуы үшін шетелдік өз серіктестерімізді шақыруды бұдан кейін де жалғастыратын боламыз, - деді Қазақстан Президенті.

	Нұрсұлтан Назарбаев жұмысшылар мен іс-шараға қатысушыларды зауыттың іске қосылуымен құттықтап, белгіленген барлық міндет пен жоспарды жүзеге асыруда жетістіктер тіледі.

	Рәсімнің ашылуына қатысқан ТМД-ға мүше мемлекеттердің теміржол көлігі жөніндегі кеңесі дирекциясының төрағасы Петр Кучеренко өз сөзінде Қазақстан Солтүстік-Оңтүстік, Батыс-Шығыс бағыттарында көліктік құрлықтық, трансқұрлықтық жүктерді жеткізу үшін қуатты көлік дәлізі болып саналатынын айтып өтті. Қазақстанда екі жарым жылда үшінші зауыт іске қосылуда және бұл оқиға елдің теміржол саласын дамытуға мықты іргетас қалайды. Ол Кеден одағының құрылуы одан әрі нығая түскен интеграциялық бірлестікке көшуді, еуразиялық өңірде бірыңғай экономикалық кеңістіктің құрылуын қамтамасыз ететініне тоқталды.

	Сондай-ақ іс-шара барысында Қазақстан Президенті «Қазақстан теміржолы» ҰК» АҚ Көліктегі технология орталығында болды. Бұл орталық Индустрия және жаңа технологиялар министрлігі мен «Қазақстан теміржолы» ҰК» АҚ-ның жаңа теміржол өндірісі мен техникалық желілер үшін білікті мамандар даярлауды жүзеге асыратын  инновациялық жобалар алаңы болып саналады.

	ҚР Премьер-Министрінің орынбасары-Қазақстан Республикасының Индустрия және жаңа технологиялар министрі Ә.Исекешев Мемлекет басшысына индустриялық-инновациялық даму жөніндегі бағдарламаны іске асыру барысы туралы баяндады. Бүгінде Қазақстанның Индустрияландыру картасына көлемі 11 миллиард теңгеден астам 780 жоба енгізілген.

	«Электовоз құрастыру зауыты» жобалық қуатына орай, жылына 50 екі секциялық электровоз құрастырып шығарады. Локомотивтердің жаңа желісін Францияның «Альстом Транспорт» компаниясы Қазақстан, ТМД және Балтық жағалауы елдерінің табиғатына  бейімдеп жасаған. Жаңа электровоздар пайдалану кезінде экологиялық жүктеме деңгейін барынша төмендетеді,  «жасыл экономика» талаптарына толық жауап береді.

	Бүгін Мемлекет басшысы Нұрсұлтан Назарбаев «Астанабасжоспар» ҒЗЖИ» ЖШС-да болды, онда Астана қаласының әкімі Иманғали Тасмағамбетов Мемлекет басшысының қарауына ЭКСПО-2017 халықаралық арнаулы көрмесін өткізуге дайындық жасауға байланысты қала құрылысы мен сәулеті саласындағы ұсыныстарын енгізді.

	Сондай-ақ мекемені аралау кезінде астананың инженерлік инфрақұрылымды дамыту жөнінде ұсыныстар қаралды.    

	 

	

	 

	

	 

///Мемлекет басшысына Арыс қаласындағы қайта қалпына келтіру жұмыстарының барысы және Түркістандағы жаңа инфрақұрылым нысандарының құрылысы жөнінде баяндалды. Бұдан бөлек, Президентке тартылатын шетел инвестицияларының ағымдағы көрсеткіштері, Еуразиялық экономикалық одақ аясында ықпалдастықты дамыту, 2020 жылы Көкшетау қаласында өтетін Қазақстан мен Ресей өңіраралық ынтымақтастығы форумына дайындық туралы мәлімет берілді.
Президент Үкіметтің кеңейтілген отырысында берілген тапсырмалардың тиімді жүзеге асырылуын, сондай-ақ Арыс қаласындағы барлық қалпына келтіру жұмыстарының уақытылы және сапалы орындалуын қамтамасыз етуді тапсырды.
Соңында Қасым-Жомарт Тоқаев Асқар Маминге еліміздің әлеуметтік-экономикалық жағдайын арттыру жөнінде бірқатар нақты тапсырма берді. 


///
	

	Қазақстан Президенті мектеп ғимаратын, соның ішінде гимнастикалық және спорт залдарын аралап көрді, сондай-ақ мектеп оқушылары әзірлеген түрлі жобалармен танысты.

	Нұрсұлтан Назарбаев елімізде білім мен денсаулық салаларын жаңғырту, спортты дамыту, өскелең ұрпақты жұмыспен қамту жөніндегі бағдарламаны қоса алғанда, жастар үшін қыруар істер атқарылып жатқанын атап өтті.

	- Зияткерлік мектепке талантты балалар іріктеліп алынады, кейін олар «Назарбаев Университетіне» түсе алады. Осылайша біздің еліміздің элитасы дайындалады. Бүгінде жастар тәуелсіз Қазақстанның игілігі үшін жұмыс істеуге тиісті, - деп атап өтті Мемлекет басшысы.

	Студенттік құрылыс отряды облыстық штабының төрағасы Ербол Сармурзин өңірдің жастары құрылыс жұмыстарына белсенділікпен араласып, адам еңбегі мәртебесін арттыруға өз үлестерін қосып келе жатқанын айтып өтті.

	- Біз екі жыл қатарынан Сочиде Олимпиадалық нысандар құрылысына қатыстық. Сіздің тапсырмаңыздың арқасында, келесі жылы біз Жезқазған-Бейнеу темір жол құрылысына қатысатын боламыз. Біз Қазақстанды өркендету жолында аябай еңбек етуге дайынбыз, - деді Е.Сармурзин.

	«Қарағандыцветмет» КБ «Нұрқазған» кен байыту фабрикасы бас корпусының ауысым мастері Мұрат Бөрібаев «Қазақмыс» корпорациясында жұмыс істей жүріп, Қарағанды мемлекеттік техникалық университетіндегі оқуын жалғастырғанын айтып өтті.

	- Мен болашақ инженер ретінде кәсіпорынға қажет болдым. Ал қазір цех бастығымен, Сіздің мамандығыңыз сияқты металлургия саласының маманымын. Сондықтан өз жұмысыма екі есе жауапкершілікпен қараймын. Жастар Сіздің барлық бастамаларыңызды әрдайым қолдайды деп сендіргім келеді, - деді М.Бөрібаев.

	Кездуесудің қорытындыы бойынша Нұрсұлтан Назарбаев заманауи технологияларды пайдалануда жаңа білім алудың маңызды екенін атап өтті және өңірдің жастарына барлық игілік пен алға қойған мақсатқа жету жолында жетістіктер тіледі.             

	Зияткерлік мектебінің құрылысы 2012 жылы аяқталды. Оның жобалық қуаты 720 оқушыға есептелген, балалар ұйықтайтын корпус 120 орынға лайықталған. Ғимараттың жалпы аумағы – 21 мың шаршы метр.

	Мектеп халықаралық оқыту стандарттарының заманауи талаптарына сәйкес келеді. Оқу процесіне заманауи әдістемелер мен технологияларды енгізу жастардың зияткерлік әлеуетін дамыту үшін қажетті жағдай жасайды.       

	 

	

///Мемлекет басшысы Қазақстан халқын Тәуелсіздік мерейтойымен құттықтады.
– Тәуелсіздіктің 25 жылы – біздің буынның уақыт өлшеміне сыймайтын теңдессіз ерлігі. Осы мерейтойлық жылда Қазақстанның Біріккен Ұлттар Ұйымы Қауіпсіздік Кеңесіне сайлануының символдық мәні бар. Парламент қабылдаған Тәуелсіздіктің 25 жылдығы декларациясы біздің ұлы жетістіктеріміз бен жеңісімізді айшықтаған маңызды саяси-құқықтық құжатқа айналды, – деді Қазақстан Президенті.
Нұрсұлтан Назарбаев тәуелсіздік кезеңіндегі басты жетістіктерге тоқталып өтті.
– Жетекші халықаралық сарапшылардың пікірі бойынша, еліміз әлемге Қазақстанның «экономикалық ғажайыбының» жарқын үлгісін көрсетті, – деді Елбасы.
Бұдан бөлек, Мемлекет басшысы қоғамның қарыштап дамығанына назар аударды.
– Біз бейбітшілік пен келісімнің бірегей моделін қалыптастырдық. Жалпы халықтың қалауымен құрылған Халық ассамблеясы барлық ұлтты қанатының астына алып, басын біріктіре білді. Ең бастысы, кез келген адам «Мен – қазақстандықпын, бұл – менің елім, мен мұнда бақытымды таптым!» деп айта алатын әділетті қоғамды орнаттық, – деді Қазақстан Президенті.
Нұрсұлтан Назарбаев қарқынды дамып келе жатқан мегаполис, жаңа елорда – Астананың құрылуын басты табыстарымыздың бірі ретінде атап өтті.
Елбасы экономикалық жетістіктер арқасында халықтың әл-ауқатының нақты өсімін қамтамасыз ете алғанымызды айтты. Мемлекет басшысы Үкіметке әлеуметтік бағдарламаларды іске асыру барысында 2017 жылы зейнетақы мөлшерін биылғы деңгейден 20 пайызға, сондай-ақ бала тууға байланысты бір жолғы мемлекеттік жәрдемақы мөлшерін де 2017 жылғы 1 шілдеден бастап 20 пайызға ұлғайтуды тапсырды.
Қазақстан Президенті еліміздің халықаралық аренадағы табыстарына, соның ішінде еуразиялық экономикалық интеграция саласындағы бастамаларына, жаһандық антиядролық қозғалыстағы көшбасшылығымызға, бітімгершілік мақсат жолына жұмсаған күш-жігерімізге ерекше назар аударды.
– Жаңа елдің іргесін қалаған бүгінгі замандастардың ерен еңбегі уақыт өте келе, тіпті мың жылдан кейін де ұрпақтарымызға Отанымызды одан әрі ілгерілету жолында демеу болып, септігін тигізе береді, – деді Мемлекет басшысы.
Соңында Нұрсұлтан Назарбаев барша қазақстандықтарды мерекемен тағы да құттықтап, халқымызға мол табыс пен зор жетістіктер тіледі.


///
	 

	Жеңіс Махмұдұлы Қасымбек Қазақстан Республикасының Көлік және коммуникация министрі болып тағайындалсын.

	 

	Қазақстан Республикасының

	                Президенті                                                                                                               Н.Назарбаев

	 

	 

	Астана, Ақорда, 2014 жылғы  7 наурыз

	      № 764
///
	 

	Мемлекет басшысы қара уылдырық және тауарлы бекіре өндіру бағытындағы бекіре тұқымдас балықтарды тұйық суда өсіретін ғылыми-технологиялық өнеркәсіптік аквакешенмен танысты.

	Ғылыми зертхана қызметі технологияларды жетілдіру және жаңа технологиялық шешімдер негізінде индустриялық аквамәдениетті әзірлеу мен игеру аясында жүзеге асырылуда. 

	Зертхананың жобалық қуаты – жылына 8 тонна қара уылдырық және 86 тонна бекіре өндіру.


///Алматы қаласында Елбасы Н.Ә.Назарбаевтың жоғары мемлекеттік қызметке келгеніне 30 жыл толу мерейтойына арналған «Кемеңгерліктің 30 жылы» атты Халықаралық ғылыми-тәжірибелік конференция өтті.
Мемлекет басшысы Қасым-Жомарт Тоқаев конференцияда сөйлеген сөзінде тәуелсіз Қазақстанның тарихы, шын мәнінде, мемлекетіміздің негізін қалаушы Тұңғыш Президент Нұрсұлтан Әбішұлы Назарбаевтың көшбасшылық тарихы екенін атап өтті.
– Бұл жай ғана мерейтойлық дата емес, «қазақстандық даму» жолын анықтаған ел тарихындағы аса маңызды кезең болды, – деді Қазақстан Президенті.
Қасым-Жомарт Тоқаев Елбасының басшылығымен посткеңестік кеңістікте ең табысты мемлекеттік құрылыс жобасы жүзеге асырылғанын шетелдік сарапшылардың мойындайтынын айтты. Баяндамада айтылғандай, инфляцияның шарықтаған, кәсіпорындардың жұмысы тоқтаған, тауарлардың жаппай тапшылығы күшейген кездегі посткеңестік экономиканың қирандысының орнына әлемнің ең дамыған 50 елінің қатарына қосылған күшті мемлекет құрылды.
Мемлекет басшысы қазіргі халықаралық қатынастардың негізгі факторларына айналған Азиядағы өзара ықпалдастық және сенім шаралары кеңесі, Әлемдік және дәстүрлі діндер көшбасшыларының съезі, Тәуелсіз мемлекеттер достастығы, Шанхай ынтымақтастық ұйымы, Еуразиялық экономикалық одақтың құрылуы сияқты Елбасының сыртқы саясаттағы бастамаларына жан-жақты тоқталды.
– Қазақстан орасан зор ядролық қарудан өз еркімен бас тартып, Жер бетіндегі ірі ядролық полигондардың бірін жапты. Елбасы әлемдік дипломатия тарихына жаһандық ядролық қаруға қарсы қозғалыстың көшбасшысы ретінде енді. Тұңғыш Президент қана Қазақстанның астанасында Еуропадағы қауіпсіздік және ынтымақтастық ұйымының әзірге осы мыңжылдықтағы алғашқы әрі жалғыз саммитін өткізіп, еуразиялық қауіпсіздік декларациясын қабылдады. Елбасы әлемнің ең биік мінберлерінен халықаралық қатынастарды түбегейлі реформалауға бағытталған ұсыныстарын жеткізді,  –  деді Қасым-Жомарт Тоқаев. 
Мемлекет басшысы сөзінің соңында Қазақстанның Тұңғыш Президенті саналы ғұмырын халқына қызмет етуге арнаған елінің адал перзенті әрі жаһандық деңгейдегі саясаткер екенін атап өтті.
Конференция қатысушылардың алдында сонымен қатар Қазақстанның Тұңғыш Президенті – Елбасы Нұрсұлтан Назарбаев та сөйледі.     
Халықаралық конференцияның пленарлық отырысына «Жаңару» жемқорлыққа қарсы жалпыұлттық қозғалысының жетекшісі, Демократиялық күштердің жалпыұлттық коалициясының мүшесі Оралбай Әбдікәрімов, Ресей ғылым академиясының Жалпы тарих институтының директоры Михаил Липкин, ҚР Парламент Мәжілісінің депутаты Қуаныш Сұлтанов, Шанхай қоғамдық ғылым академиясының Ресей және Орталық Азия зерттеу орталығының директоры Давэй Пан, Өзбекстан Президенті жанындағы стратегиялар және аймақаралық зерттеулер институтының директоры Элдор Тахиров, Қырғыз Республикасының экс-Мемлекеттік хатшысы Османқұн Ибраимов, Америкалық саясаттанушы және журналист Ариэль Коэн, Әзірбайжан Республикасының Милли Мәжілісінің депутаты, Әзербайжан мемлекеттік басқару академиясының жанындағы саяси зерттеулер институтының директоры Эльман Насиров, «Валдай» халықаралық пікірталас клубының бағдарламалық директоры, Ресей СІМ Мәскеу мемлекеттік халықаралық қатынастар институтының (МГИМО) халықаралық зерттеулер институтының директоры Андрей Сушенцов, Мемлекет және қоғам қайраткері Равиль Чердабаев қатысты.           










///
	 

	Қазақстан Республикасы Конституциясының 44-бабының 3) тармақшасына  сәйкес  ҚАУЛЫ ЕТЕМІН:

	1. Қазақстан Республикасы Байланыс және ақпарат агенттігі Үкімет құрамына кірмейтін орталық атқарушы орган ретінде құрылып, оған:

	1) Қазақстан Республикасы Көлік және коммуникация министрлігінен байланыс, ақпараттандыру, мемлекеттік көрсетілетін қызметтерді автоматтандыруды бақылау және халыққа қызмет көрсету орталықтарының қызметін үйлестіру саласындағы;

	2) Қазақстан Республикасы Мәдениет және ақпарат министрлігінен ақпарат, мұрағат ісі және құжаттама саласындағы функциялар мен өкілеттіктер берілсін.

	2. Қазақстан Республикасы Мәдениет және ақпарат министрлігі Қазақстан Республикасы Мәдениет министрлігі етіп қайта құру жолымен қайта ұйымдастырылсын.

	3. Қазақстан Республикасының Үкіметі:

	1) мыналарды:

	Қазақстан Республикасы Мәдениет және ақпарат министрлігінің Ақпарат және мұрағат комитетін;

	Қазақстан Республикасы Көлік және коммуникация министрлігінің Байланыс және ақпараттандыру комитетін;

	Қазақстан Республикасы Көлік және коммуникация министрлігінің Мемлекеттік қызметтерді автоматтандыруды бақылау және халыққа қызмет көрсету орталықтарының қызметін үйлестіру комитетін таратуды;

	2) осы Жарлықтың 1-тармағында көрсетілген Қазақстан Республикасының мемлекеттік органдарының штат санын қайта бөлуді;

	3) осы Жарлықты іске асыру жөніндегі өзге де қажетті шараларды қабылдауды қамтамасыз етсін.

	4. «Қазақстан Республикасы Үкіметінің құрылымы туралы» Қазақстан Республикасы Президентінің 1999 жылғы 22 қаңтардағы № 6 Жарлығына мынадай өзгеріс пен толықтыру енгізілсін:

	1-тармақта:

	«Қазақстан Республикасының Мәдениет және ақпарат министрлігі;» деген жол мынадай редакцияда жазылсын:

	«Қазақстан Республикасы Мәдениет министрлігі;»;

	мынадай мазмұндағы жолмен толықтырылсын:

	«Қазақстан Республикасы Байланыс және ақпарат агенттігі.».

	5. Осы Жарлықтың орындалуын бақылау Қазақстан Республикасы Президентінің Әкімшілігіне жүктелсін.

	6. Осы Жарлық қол қойылған күнінен бастап қолданысқа енгізіледі.

	 

					Қазақстан Республикасының

					               Президенті

					 

					Н.Назарбаев

	 

	Астана, Ақорда, 2014 жылғы 7 наурыз

	                        № 761
///
	

	Нұрсұлтан Назарбаев кездесу барысында биыл Қазақстан мен Эстония арасында дипломатиялық қатынастардың орнағанының 20 жылдығы атап өтілуде екенін, сондай-ақ екі елдің өзара тиімді және қарқынды ынтымақтастығына мүдделестік барын айтты.

	Мемлекет басшысы өткен жылы екі елдің экономикасының өсімі 7 проценттен асқанына назар аударды және эстондық компанияларды қазақстандық бизнеспен белсенді ынтымақтастық орнатуға шақырды.

	- Қазіргі уақытта қазақ-эстон бизнес-форумы өтуде. Мен өз тарапымнан біздің елдеріміз арасындағы ынтымақтастықты жандандыруға бағытталған барлық бастаманы толық қолдаймын. Біз индустриялық-инновациялық бағдарламаны белсенді іске асырудамыз, зауыттар мен фабрикалар салудамыз, сондай-ақ батыс елдерінің жоғары технологиясын тартудамыз. Экономиканың қарқынды дамуы мен қолайлы макроэкономикалық көрсеткіштердің арқасында, Қазақстан шетелдегі түрлі жобаларды қаржыландыру үшін инвестициялау мүмкіндігіне ие болып отыр, - деді Нұрсұлтан Назарбаев.    

	Эстония Премьер-Министрі Нұрсұлтан Назарбаевқа жылы шырайлы қабылдауы үшін алғысын жеткізді және екіжақты ынтымақтастықты дамытудың маңызды екеніне тоқталды. Сонымен қатар Андрус Ансип экономиканың түрлі секторындағы өзара қарым-қатынасты жандандырудың келешегі бар екенін айтып өтті.

	Қазақстанда эстондық капиталдың қатысуымен 54 кәсіпорын тіркелген. Олар экспорттық-импорттық операциялар, делдалдық қызмет көрсету, жиhаз өндірісі, азық-түлік өнімдері, құрылыс және архитектура салаларында жұмыс жүргізеді. 2001-2012 жылдардан бері Эстониядан Қазақстанға тартылған тікелей инвестицияның жалпы түсімі 45,7 миллион долларды, соның ішінде 2012 жылдың бірінші тоқсанында 28,9 миллион долларды құрады.

	2011 жылы екі ел арасындағы тауар айналымының көлемі 63 миллион долларды құраған. 2012 жылғы қаңтар-маусым айларында тауар айналымы 13,2 миллион долларды құрап отыр.   
///Иманғали Нұрғалиұлы Тасмағамбетов Қазақстан Республикасы Премьер-Министрінің орынбасары болып тағайындалсын.
 
Қазақстан Республикасының
         Президенті                                                                                                                        Н.Назарбаев
 
Астана, Ақорда, 2016 жылғы 13 қыркүйек
                 № 323
///Салтанатты рәсімде сөз сөйлеген Елбасы барша түлектерді айтулы күнмен құттықтады.
Қазақстанның Тұңғыш Президенті осыған дейін төрт жыл ішінде Университетті 2600-ден астам студент бітіргенін айтты.
– Университет түлектері – елімізде және шетелде сұранысқа ие болып отырған бәсекеге қабілетті жас мамандар. Бүгін Университетті бітіріп жатқан 963 түлектің 565-і бакалавриат бағдарламасы бойынша, 378-і магистратура және 20-ы докторантура бағдарламасы бойынша білім алды. Бакалавриат бағдарламасы бойынша оқу бітіргендердің 40 пайыздан астамы әлемнің үздік университеттерінен шақыру алып, оқуын жалғастырды, – деді Елбасы.
Нұрсұлтан Назарбаев студенттердің ғылыми-зерттеу жұмысының нәтижелері және қол жеткізген жетістіктерін атап өтті.
– Былтыр Ғылым және технология мектебінің студенттік командасы  Бостонда өткен iGEM гендік-инженерлік машиналар халықаралық байқауында алтын медаль жеңіп алды. Ғылыми әзірлемелерді коммерцияландыруға қатысты iGEM жобасын атап өтуге болады, – деді Қазақстанның Тұңғыш Президенті.
Елбасы Университеттің жоғары білікті және бәсекеге қабілетті кадрлары Қазақстанның жоғары технологиялы индустриясын дамытуға зор үлес қосып отырғанын айтты.
– 2019 жыл Жастар жылы болып жарияланды. Жастар – еліміздің қазіргі әлемдегі бәсекеге қабілеттілігінің негізгі факторы. Қазақстанның болашағы сіздерге, сіздердің білімдеріңізге, күш-қуаттарыңыз бен патриоттық сезімдеріңізге байланысты. Сіздер өз әлеуеттеріңіз мен мүмкіндіктеріңізді толық іске асыру үшін біз барлық жағдайды жасап отырмыз, – деді Нұрсұлтан Назарбаев.
Қазақстанның Тұңғыш Президенті «NU – Назарбаев Университеті» брэнді әлемдік академиялық ортада ғана емес, сонымен қатар мемлекеттік басқару, бизнес, медицина, инновация, ІТ-технология саласында кеңінен танымал болды.
– Бұл бастама Қазақстанда ғана емес, сондай-ақ бүкіл посткеңестік кеңістікте озық жобаға айналып, өз саласында көш бастады. Университет қысқа мерзім ішінде жоғары білікті кәсіби кадрлар дайындайтын, сондай-ақ отандық ғылыми зерттеулер мен әзірлемелерді дамытатын еліміздің беделді оқу орны ретінде қалыптасты. Білім ордасының басты активі – оның зияткерлік әлеуеті саналатын адамдар – оқытушылар, студенттер, басқарушы персонал, – деді Елбасы.
Нұрсұлтан Назарбаев түлектерді еліміз бен қоғамымызды дамыту ісіне белсене атсалысуға шақырды.
– Сіздер жоғары білікті мамандар ғана емес, сондай-ақ, азаматтық жауапкершілікті сезінетін қоғамның белсенді мүшелері болуларыңыз керек. Оқуды одан әрі жалғастыру, ел игілігі үшін еңбек ету, Қазақстанның атынан шетелде болу немесе өз ісіңізді бастау сияқты қандай да бір жолды таңдасаңыздар да сіздерге ақ жол тілеймін, жоспарларыңыз табысты іске аса берсін, – деді Қазақстанның Тұңғыш Президенті.
 
Қазақстан Республикасының Тұңғыш Президенті – Елбасының Баспасөз қызметі








///Елбасы Спорт сарайында жеңіл атлетика манежін, мұз айдынын және оқу-жаттығу базасын аралап көрді.
Мемлекет басшысы сондай-ақ көркем гимнастика өнері көрсетілімін, жеңіл атлетика мен хоккей жаттығуларын тамашалады.  
Бұдан бөлек, Нұрсұлтан Назарбаев Солтүстік Қазақстан облысы жұртшылығы өкілдерімен кездесті. 
Кездесуге кәсіпкерлер, әлеуметтік сала қызметкерлері, ардагерлер, жастар белсенділері, қоғамдық ұйымдар мен этномәдени бірлестіктердің жетекшілері қатысты.
Мемлекет басшысы әңгіме барысында Солтүстік Қазақстанның республика бойынша барлық астық көлемінің үштен бірін өсіретін жетекші аграрлық-индустриялық өңір екенін атап өтті. Сондай-ақ Қазақстанның бәсекеге қабілеттілігін арттырудағы облыстың үлесіне назар аударды. Қазақстан Президенті тәуелсіздік жылдары көп нәрсеге қол жеткізілгенін, бірақ әрбір қазақстандық отбасының тұрмысын түзеп, әл-ауқатын жақсарту үшін әлі де көп шаруа тындыру қажеттігін айтты. 
Кездесу соңында Нұрсұлтан Назарбаев жиналғандарға зор денсаулық пен бақ-береке тіледі. 


///
	

	Ғимаратты аралау кезінде Қазақстан Президенті Қарағанды облысында индустриялық-инновациялық бағдарламаны іске асыру барысымен және өңірдің әлеуметтік-экономикалық көрсеткіштерімен танысты.

	Мемлекет басшысына «Лидос LTD» компаниясының жоғары технологиялық интерактивті жабдықтар өндірісі, домна газының қазандық құрылысы, «АрселорМиттал Теміртау» компаниясының конвертті цехындағы газ тазалағыш жөніндегі жобалар, сондай-ақ «Қазақмыс» компаниясы қызметінің негізгі көрсеткіштері таныстырылды.

	Нұрсұлтан Назарбаев әкімдіктің ғимаратын аралады және облыстың жұртшылық өкілдерімен кездесіп, бейресми әңгіме өткізді.

	Қазақстан Президенті Қарағанды облысы республика өнеркәсібіне елеулі үлес қосып келе жатқанын атап өтті.

	- Қарағандылық тұрғындар өте еңбекқор. Мемлекет үшін ең басты міндет – халықты жұмыспен қамту. Мемлекет жұмыс жасай алмайтындарды қолдауы керек, ал қалғандары жұмыс істеулері қажет.

	Мемлекет басшысы тәуелсіз Қазақстан өте күрделі жағдайды бастан кешкеніне тоқталды.

	- Қаражатпен бірге инвесторларды өте белсенділікпен тартқанымыздың арқасында, кәсіпорындарды жандандыруға мүмкіндік болды. Біз тәуелсіздік жылдарында елімізге 170 миллиард доллар тікелей инвестиция тарттық. Егер бұл ақша болмағанда, бүгінгі табыстар да болмас еді, - деді Нұрсұлтан Назарбаев.

	Қазақстан Президенті Қазақстан халқының жан басына шаққандағы жалпы ішкі өнім көлемі Шығыс Еуропа елдерімен бір деңгейде екенін атап өтті. Солай болса да, жаңа мақсаттарға жету үшін экономикалық өсімді ұстап тұру қажет.  

	- Әлем өте күрделі, үнемі ауысуда, дағдарыс процестері жалғасуда. Еуропада не болып жатқанын бәріңіз көріп отырсыздар. Бірқатар елдер зейнетақы, еңбекақы көлемін азайтуда, 5-6 мыңдап жұмысшыларын қысқарта отырып, алпауыт кәсіпорындар тоқтауда. Біз, жаһандық дағдарысқа қарамастан, олай істеп отырған жоқпыз. Бұл еліміздің қуаты мен оның мүмкіндіктерін көрсетеді. Қазақстан бүгінде 90 миллиард доллар болатын өнімдерді экспорттайды. Енді біз осы әлеуетті одан әрі қалай арттыруды ойластыруымыз керек. Менің бастамам бойынша Кеден одағы құрылды. Ресей мен Беларусь қазақстандық тауарларды өткізу үшін бірден-бір нарық болып табылады. Бұдан бөлек, Кеден одағының арқасында, осында бірлескен кәсіпорындар құрылуда, жұмыс орындары ашылуда, машина жасау саласының өнімдері ұлғаюда, - деді Нұрсұлтан Назарбаев.    

	Мемлекет басшысы ресейлік және беларустық кәсіпорындармен бірлесіп ірі тонналық жүк машиналары мен тракторларды құрастыратын «Қазақмыс» компаниясын мысалға келтірді. Қазіргі кезде жаһандық жағдайда өмір сүру үшін барлық құрлықта интеграциялық бірлестіктер құрылып жатыр. Қазақстандық компаниялар Ресей мен Беларусьтің нарығын тездетіп игеру үшін Кеден одағы ұсынатын басымдықтарды пайдаланулары керек.

	- Біз ДСҰ-ға мүше болу қарсаңында тұрмыз. Әлемге есігімізді аша отырып, индустриясыздандыру қаупін сезінуіміз керек. Егер біздің тауарларымыз сапасы мен бағасы бойынша шетелдік бәсекеге төтеп бере алмаса, онда отандық кәсіпорындардың тоқтап қалуы мүмкін. Алайда біз оған жол бермеуіміз керек. Қазақстандық тауар өндірушілер Кеден одағында шыңдалып, алдымен осындағы бәсекелестікте жеңіп шығып, ал содан кейін әлемдік нарыққа шығуы тиіс. Сондықтан біз шикізат ресурстарына тәуелсіз басқа экономиканы құра отырып, елімізде индустрияландыру жүргізудеміз. Қазіргі кезде 550 кәсіпорын іске қосылды, 150 мыңнан астам жұмыс орны ашылды. Негізгі мақсат – 70 миллиард доллар салып, осындай кәсіпорындар санын арттырып, бір жарым миллион жаңа жұмыс орнын ашуды қамтамасыз ету. Соның нәтижесінде біздің экономикамыз 1,5 есе артады, - деді Нұрсұлтан Назарбаев.

	Қазақстан Президенті индустрияландыру бағдарламасымен қатар, елімізде халықтың әл-ауқатын арттыруға бағытталған жұмыспен қамту, «Бизнестің жол картасы» тәрізді бағдарламалар мен өзге шаралар іске асырылып жатқанына тоқталды.

	- Әлеуметтік бағдарламаларды іске асыру маңызды. Қарағанды облысында осы жылдары 14 мектеп іске қосылды. Өңір балабақшамен қамту бойынша республикада бірінші орында, - деді Нұрсұлтан Назарбаев.                 

	Қазақстан халқы Ассамблеясы ғылыми-сарапшылар тобының жетекшісі В.Молотов-Лучанский республикамыздағы барлық этномәдени бірлестіктері атынан Мемлекет басшысына елімізде толеранттық және этникааралық келісім ахуалын  орнықтырғаны үшін алғыс айтты.

	- Сіздің Қазақстан халқы Ассамблеясының 19-сессиясында қоғам көшбасшылары мен белсенді жастарға біз толеранттық және келісім идеяларын әр азаматқа түсіндіре алдық деген сөзіңіз менің есімде. Біз бүгінде осындай жұмыстарды белсенді жүргізіп жатырмыз. Бізге жүктелген міндеттерді орындау үшін Көшбасшымыз – Сіздің соңыңыздан алға қадам басатынымызға сендіргім келеді, - деді В.Молотов-Лучанский.

	Сарань қаласындағы спорт мектебінің директоры И.Блат Қарағанды резинатехникалық бұйымдар зауыты тоқтап қалып, жаппай жұмыссыздық белең алып, станцияда қазандық жұмыс істемей тұрған, өңірдегі қиын кездерді еске салып өтті.

	- Біз қиын кезді бастан кештік. Алайда Сіздің жігерлі шешіміңіздің арқасында зауыт іске қосылды, адамдар жұмыспен қамтылды және қаламыздың болашағына деген сеніміміз оянды. Шағын қалаларды дамыту жөніндегі бағдарламаның арқасында, бүгінде Сараньның екінші тынысы ашылды – тұрғын үйлер, балабақшалар, спорттық ғимараттар салынуда. Бұл балаларымыз бен немерелеріміз тұрып жатқан туған қаламызбен тағдырымыз бір болғандықтан, ертеңгі күнге деген сенімді арттырады, - деді И.Блат.           

	«Құрылыс» ЖШС №2 өндірістік цехының бастығы М.Мұратбекова 24 жылдан бері өндірісте жұмыс істейтінін айтты. Ол жалпы еңбек тақырыбы болашаққа сеніммен қарауға мүмкіндік беретініне тоқталды.

	Мемлекет басшысы атап өткендей, әлеуметтік жағдайдың жақсаруының, табыстың артуының  нәтижесінде соңғы 10 жылда қазақстандықтардың орта жасы 64 жастан 70 жасқа жетті. Қазақстан Президенті бұл мемлекет жүргізген жұмыстың басты қорытындысы екеніне тоқталды.       

///Мемлекет басшысы көрмеде Солтүстік Қазақстан облысындағы кәсіпорындар шығарған әскери техникамен танысты.
Қазақстан Президентіне отандық қорғаныс өнеркәсібінің өндірістік мүмкіндігі мен жоғары инновациялық әлеуеті көрсетілді.
Көрмені аралап шыққан соң Нұрсұлтан Назарбаев «С.М.Киров атындағы зауыт» АҚ, «Петропавл ауыр машина жасау зауыты» АҚ және «ЗИКСТО» АҚ әскери-өндіріс кәсіпорындарының инженерлерімен және конструкторларымен әңгімелесті.      
***
Әскери техника құрастырумен қатар электрлік белгі беру жабдықтарын, азаматтық және арнайы мақсаттағы радиостансаларды, мұнай-газ секторы мен энергетика кешені кәсіпорындары үшін өнеркәсіп құрылғыларын, вагондар (ашық вагондар, астық таситын вагондар, платформалар) және  көлік саласы үшін басқа да өнім түрлерін шығару мен жаңарту аталған кәсіпорындардың негізгі қызметі болып саналады.
 

///Мемлекет басшысы Қасым-Жомарт Тоқаев пен Еуропалық кеңестің төрағасы Дональд Туск қасірет қақпасының алдында бас иіп, саяси қуғын-сүргін құрбандарының рухына тағзым етті. 
Қазақстан Президенті мен Еуропалық кеңес басшысы «АЛЖИР» мемориалды-музей кешеніндегі ескерткіш тақтаға гүл шоғын қойып, саяси құрбандардың өмірі жайлы мәліметтер жинақталған кешен музейін аралап көрді. 
31 мамыр  - саяси қуғын-сүргін құрбандарын еске алу күні ретінде 1997 жылдан бері аталып келеді. 




///Келіссөз барысында тараптар екі ел арасындағы ынтымақтастықтың қазіргі ахуалы мен оны бұдан әрі дамыту жайын талқылады. Атап айтқанда, сауда-экономика, қаржы және инвестиция салаларындағы өзара іс-қимыл мәселелері қаралды.
Мемлекет басшысы Дубай халықаралық қаржы орталығы (DIFC) мен Дубай қаласының қарқынды дамып келе жатқанын атап өтті.
Нұрсұлтан Назарбаев қаржы орталығын тиімді басқару тұрғысынан Біріккен Араб Әмірліктерімен тәжірибе алмасудың маңыздылығына, сондай-ақ DIFC пен Астана халықаралық қаржы орталығы арасында тығыз қарым-қатынас орнату қажеттігіне тоқталды. Дубай әмірлігінің билеушісі бұл бағытта іс-қимыл орнатуға толық дайын екенін жеткізді.
Қазақстан Президенті исламдық қаржыландыру ісін дамытып, оны енгізуге айрықша үлес қосқаны үшін шейхқа алғыс білдірді.
Бұдан бөлек, Мемлекет басшысы «ЭКСПО-2017» халықаралық мамандандырылған көрмесіне дайындықтың аяқталғанын, кейіннен көрме нысандары Астана халықаралық қаржы орталығының жұмысы үшін пайдаланылатынын айтты.
Кездесу соңында Нұрсұлтан Назарбаев Біріккен Араб Әмірліктерінің Премьер-Министрін Астанадағы «ЭКСПО-2017» көрмесінің ашылуына шақырды.


///Нұрсұлтан Назарбаев Ұлттық банк төрағасының баяндамасынан бұрын барша қазақстандықтарды ұлттық валютамыз – теңгенің 25 жылдығымен құттықтады.
– Барша қазақстандықтарды және қаржы секторының бүкіл қызметкерлерін төл теңгеміздің 25 жылдығымен құттықтаймын. Күрделі кезеңдерді еңсердік. Теңгені енгізу арқылы Қазақстанның қаржылық тәуелсіздігіне жол аштық. Қазір біз дамудың жаңа кезеңіне қадам бастық, – деді Мемлекет басшысы.
Ұлттық банк төрағасы Қазақстан Президентіне валюта-қаржы нарығындағы қазіргі ахуал мен еліміздің экономикалық дамуының негізгі көрсеткіштері туралы мәлімдеді.
– 2018 жылғы қазан айында инфляция соңғы 3 жылдағы ең төменгі 5,3 пайыз деңгейінде болды. Жыл басынан бергі инфляция 3,7 пайызды құрады. Біздің 2018 жылға жасаған болжамымыз бойынша оның деңгейі 5-тен 7 пайызға дейінгі аралықта болады, – деді Д.Ақышев.
Ұлттық банк төрағасы Мемлекет басшысына инфляцияның қазіргі деңгейіне ықпал ете алатын негізгі факторлар жөнінде айтты.
– Біріншіден, бұл – экономикадағы инфляциялық қалыпты сақтау. Біз бағаның өсуіне жол бермеу үшін Үкіметпен бірлесе жұмыс істеп жатырмыз. Бағаның субъективті факторлардың ықпалымен өзгеріп отырған нарықтарды анықтау үшін белсенді жұмыс жүргізілуде. Екінші фактор – біздің сауда саласындағы серіктестеріміз саналатын елдердегі ахуал, – деді Д.Ақышев.
Сонымен қатар, Қазақстан Президентіне ұлттық валюта бағамы төңірегіндегі жағдай жөнінде мәлімделді. Ұлттық банк төрағасының ақпаратына сәйкес, қуат көздерінің қазіргі уақыттағы құны қалыпты, бұл айырбас бағамының тұрақтылығын қамтамасыз етуге мүмкіндік береді.
Д.Ақышев еліміздің алтын-валюта резервінің ахуалы туралы баяндады. Атап айтқанда, қазан айының соңына қарай алтын-валюта резервінің көлемі 29 миллиард АҚШ долларына жетті. Ал, ұлттық қордың шетелдік валютадағы  активтері 57 миллиард АҚШ долларына жуықтады.
Кездесу соңында Нұрсұлтан Назарбаев бірқатар нақты тапсырма берді.

///Кездесу барысында тараптар бірқатар маңызды салалардағы екіжақты өзара іс-қимылдың қазіргі жағдайы мен даму перспективаларын талқылады.
Екі елдің көшбасшылары халықаралық күн тәртібіндегі өзекті мәселелер жөнінде де пікір алмасты.
Мемлекет басшысы Н.Назарбаев Б.Обаманың президенттік билігі кезінде екі ел арасындағы ынтымақтастық көптеген бағыттар бойынша, соның ішінде ядролық қаруды таратпау және қарусыздану саласында жаңа деңгейге көтерілгенін атап өтті.
Б.Обама Нұрсұлтан Назарбаевтың Америка Құрама Штаттары үшін жақын дос және сенімді серіктес екенін айтып, өзінің президенттік мерзімі аяқталғаннан кейін де өзара тығыз іс-қимыл жасауға әзір екенін жеткізді.
Кездесу соңында Қазақстан Президенті АҚШ Президенті Б.Обаманы елімізге сапармен келуге шақырды.

///
	 

	Мемлекет басшысы биылғы тамызда ашылған Достық үйінің негізгі ерекшеліктерімен танысты.

	Нұрсұлтан Назарбаев облыстың этномәдени бірлестіктері төрағаларымен және Қазақстан халқы Ассамблеясының мүшелерімен кездесті. Мемлекет басшысы елімізде толеранттылық мәдениетін дамытуға назар аудара отырып, ҚХА-ның этносаралық және конфессияаралық тұрақтылықты нығайту ісіндегі елеулі рөлін атап өтті.  

	Сонымен қатар, Қазақстан Президенті жас ұрпақ өкілдерінің өңірлердегі осындай Достық үйлеріне келіп тұруы маңызды екенін, мұнда олар бірлік пен татулықтың қазақстандық үлгісімен көрнекі түрде танысып, қоғамымыз үшін мәні зор осы құндылықтарды сіңіру мүмкіндігіне ие болатынын айтты. Нұрсұлтан Назарбаев Қазақстан бірліктің арқасында ел ішінде және халықаралық аренада елеулі жетістіктерге жеткенін айрықша атап өтті.

	Достық үйінде көрме-холл, хореография және мәжіліс залдары, өңірдің этномәдени бірлестіктерінің кабинеттері, ана тілін үйрету бөлмелері орналасқан. Ғимараттың жалпы алаңы 4 мың шаршы метрден асады.


///Қазақстан Президенті Ош облысында лай көшкіні салдарынан адамдардың қаза болғаны туралы хабарды зор күйзеліспен қабылдады.
Мемлекет басшысы барша Қазақстан халқының және жеке өзінің атынан қаза болғандардың отбасыларының қайғысына ортақтасып, көңіл айтты.
///
	 

	Тараптар қазіргі заманғы көптеген жаһандық проблемаларға қатысты Қазақстан мен Нидерланды  ұстанатын көзқарастардың ұқсас екенін, бұл тиімді өзара іс-қимыл үшін берік негіз қалайтынын атап өтті.

	Кездесу барысында 2014 жылғы 24-25 наурызда Гаагада Ядролық қауіпсіздік жөніндегі саммитті өткізу перспективалары, сондай-ақ аталған халықаралық форумға Қазақстан тарапының қатысу мәселесі талқыланды.

	М.Тәжин ғарыш саласында Қазақстан-Голландия ынтымақтастығының жандана түскеніне қолдау білдірді. Бұған қоса, ҚР Мемлекеттік хатшысы «Болашақтың энергиясы» тақырыбында өтетін «ЭКСПО-2017» халықаралық көрмесін ұйымдастыруға және өткізуге голландық компаниялардың белсене атсалысады деп үміттенетінін жеткізді.

	Кездесу қорытындысында М.Тәжин Пейтер ван Леувенге Қазақстан мен Нидерланды арасындағы екіжақты қарым-қатынастың дамуына қосқан жеке үлесі үшін ризашылық білдірді.
///
	 

	Кездесу барысында инвестиция, энергетика, сауда-экономика салаларындағы екіжақты ынтымақтастықтың кең ауқымды мәселелері қарастырылды.

	Сондай-ақ халықаралық күн тәртібінің өзекті тұстары да талқыланды.

///
	 

	Кездесу барысында Ө.Шөкеев Мемлекет басшысына «Самұрық-Қазына» АҚ компаниялар тобындағы трансформация бағдарламасына әзірлік барысы туралы баяндады.

	Нұрсұлтан Назарбаев «Самұрық-Қазынаның» отандық экономика акцияларының ірі иеленушісі болып саналатынын атап өтті.

	– Барлық мемлекеттік өндірістік компаниялар қордың қарамағында, ал оның міндеті – солардың корпоративтік басқарылуын жақсарту және активтердің құнын арттыру. Өткен жаһандық дағдарыс кезеңінде банктерді қолдау жөнінде елеулі жұмыс атқарылды және қорға олардың акционерлерінің құрамына кіруге тура келді. Бүгінде «Самұрық-Қазына» банк капиталынан шықты, енді ол өндірістік компанияларға инвестиция тарту, жаңа өнім түрлерін игеру, жаңа технологиялар енгізуді қамтитын өзінің негізгі қызметімен айналысуға ден қоюы қажет, – деді Мемлекет басшысы.

	Өз кезегінде Ө.Шөкеев қорды трансформациялау бағдарламасының басымдығы бар төрт бағыты айқындалғанын атап өтті. Олар: корпоративтік басқару; стандарттау және бизнес-үдерістерді оңтайландыру;  басқару мен бизнес-шешімдердің бірыңғай ақпараттық жүйесін жасау; барлық компаниялар тобында жұмысты үздіксіз жетілдіру мәдениетін қалыптастыру.

	Қазіргі уақытта аталған бағдарламаны әзірлеу жұмысы аяқталуға таяу. Сонымен қатар, «Самұрық-Қазына» компаниялар тобын трансформациялау бағдарламасын ресми түрде бастап беретін халықаралық форум өткізу жоспарлануда.

	Кездесу қорытындысы бойынша Мемлекет басшысы бірқатар нақты тапсырмалар берді. 


/// 
Мұнда Елбасы мыс балқыту цехының жұмысымен танысты.
Сонымен қатар «Қазмырыш» ЖШС еңбек ұжымымен Мемлекет басшысының кездесуі өтіп, оған Өскемен қаласының 7 мыңнан астам металлургы, сондай-ақ Қарағанды облысы Теміртау қаласындағы металлургиялық комбинат пен Павлодар қаласындағы алюминий зауытының жұмысшылары телекөпір арқылы қатысты.  
Жиналғандарға арнаған сөзінде Елбасы бұл кәсіпорын индустрияның тірегі, ал өңірдің металлургиялық зауыттары мен тау-кен байыту комбинаттары Қазақстанның мақтанышы екенін атап өтті.
– Компания кәсіпорны жыл сайын 450 миллиард теңгенің әлемдік деңгейдегі өнімін өндіреді. Оларда 20 мың адам еңбек етеді, технологиялық база ұдайы жаңғыртылып отырады, тиімді жұмыс үшін барлық жағдай жасалған. Мыс зауытының өзі ғана жылына 70 мың тонна сапалы катодты мыс шығарады. «Қазмырышқа» өңірдің дамуына қатысты да зор әлеуметтік жауапкершілік жүктелген, бұл мақсатқа кәсіпорын 3 миллиард теңгеге дейін қаражат бөледі. Компания есебінен медициналық орталық, балабақша, теннис орталығы, жабық бассейн, жекпе-жектер сарайы салынуда, өзге де ондаған әлеуметтік жобалар жүзеге асырылуда, – деді Нұрсұлтан Назарбаев.
Қазақстан Президенті өңірдің әлеуметтік-экономикалық даму көрсеткіштері жоғары екенін атап өтті.
– Облыста тек өткен жылы 20 мыңнан астам жұмыс орны ашылды, 3300 пәтер, 14 аурухана, 21 мектеп салынды. 360 шақырым жол жөнделді. Тағы 5 мектеп ашу жоспарлануда. Бұл жұмыстар жалғасатын болады. «Нұрлы жол» бағдарламасы бойынша ауқымды жұмыстар атқарылуда, оның аясында біздер жол, индустриялық нысандар, қолжетімді баспана салып жатырмыз. Осының бәрі сіздер үшін, әрбір қазақстандықтың игілігі үшін жасалуда, – деді Мемлекет басшысы.
Нұрсұлтан Назарбаев өңірдің өнеркәсібін дамыту мемлекеттің басымдығы бар міндеттерінің бірі екеніне назар аударды.
– Шығыс Қазақстан елдің жарқыраған маржаны саналады және бұл тек табиғаты тұрғысынан ғана емес. Жиынтық өнім көлемі 1,5 триллион теңгені құрады, соның 60 пайызы өңдеуші өнеркәсіптің үлесі. Қазақстандағы инновациялық өнімдердің 20 пайызы нақ осы сіздердің облыста шығарылатыны да кездейсоқтық емес. Өңірге салынған инвестициялар көлемі 345 миллиард теңгеге жетеді. Шағын және орта бизнесті қолдауға 2 миллиард теңге, өндірістік инфрақұрылым құруға тағы 3 миллиард теңге бөлінеді. «Жұмыспен қамту-2020» бағдарласын іске асыруға мемлекет 11 миллиард теңге бөлді, – деді Қазақстан Президенті.
Мемлекет басшысы тұрақтылықты, этносаралық және дінаралық келісімді сақтаудың маңыздылығын да атап өтті.
– Сіздердің облыстарыңыз – ұлы адамдар шоғырын тудырған қасиетті жер.  Бұл – Қазақстанның 100 этносының отаны. Өңірдің кіші Ассамблеясына 44 этно-мәдени орталық, 4 Достық үйі кіреді, ал олардың тәжірибесіне баға жетпейді және ол БҰҰ-ны қоса алғанда бүкіл әлемде зерттелуде. Біз мұны сақтап, дамытуға тиіспіз, – деді  Нұрсұлтан Назарбаев.
«Қазмырыш» ЖШС еңбек ұжымы өкілдері өз сөздерінде «Нұрлы жол» жаңа экономикалық саясаты мен институционалдық бес реформаға қолдау білдіріп, үдетілген индустриялық-инновациялық даму бағдарламасының жүзеге асырылып жатқанына, кәсіпорынның бәсеке қабілетін көтеру үшін жағдай жасалғанына алғыстарын айтты.  




///
	 

	Хатта бүгінде елімізде Елбасының салиқалы саясатының арқасында жастардың жоғары интеллектуалдық деңгейі қалыптасқаны атап өтіледі. Сонымен қатар, олар бүгінгі таңда қазақ елінде жастар үшін барлық жағдай жасалғанына тоқталған. XXI ғасырда Қазақстанның инновациялық даму жолында жастар өздерінің бар білімі мен күш-жігерлерін салатынын айтады.

	«Сіз өзіңіздің «Қазақстан білім қоғамы жолында» атты интерактивті дәрісіңізде қазіргі қазақ елінің табысты дамуындағы жастардың роліне ерекше тоқталып өттіңіз. Сіздің осы дәрісіңіз және оған дейінгі жастарға арналған әрбір сөзіңіз барлық жас азаматты бей-жай қалдырмайды. Біз, республикалық жастар ұйымдарының өкілдері, мемлекетіміздің гүлденуі мен көркеюі жолына барлық күш-қуатымызды жұмсайтынымызды мәлімдейміз» делінген хатта.

	Авторлар хат соңында ел басшысының әр өнегелі ісінен үлгі алып, стратегиялық бағытын толықтай қолдай отырып, интеллектуалды ұлт құруда аямай қызмет ететіндіктеріне сенім білдіреді.

	Ұжымдық хатқа «Нұр Отан» ХДП жанындағы «Жас Отан» жастар қанаты» ҚБ, ҚР Президентінің халықаралық «Болашақ» стипендиясы стипендиаттарының қауымдастығы, «Қазақстан жастар конгресі» ЗТБ, «Қазақстан студенттер альянсы» РСҚ», ҚБ жетекшілері, т.б. қол қойған.       
///Іс-шараға Парламент депутаттары, Мәдениет және спорт министрі А.Мұхамедиұлы, еліміздің танымал мәдениет және өнер қайраткерлері қатысты.
Мемлекеттік хатшы құттықтау сөзінде ел дамуындағы мәдениет пен өнердің маңызды рөліне Қазақстан Президентінің айрықша мән беретінін атап өтті. Тәуелсіздік жылдарында «Мәдени мұра» мемлекеттік бағдарламасы жүзеге асырылды, бүгінде 52 театр табысты жұмыс істейді, жаңадан «Астана Опера», «Астана Балет» театрлары, сондай-ақ Қазақ ұлттық өнер университеті, Қазақ ұлттық хореография академиясы ашылды.
Сонымен қатар Гүлшара Әбдіқалықова 2016 жылы құрылған Қазақстан театрлары қауымдастығы еліміздің рухани-мәдени өміріне және жастардың шығармашылық әлеуетін дамытуға елеулі үлес қосатынына, «Қазақстанның үшінші жаңғыруы: жаһандық бәсекеге қабілеттілік» атты жолдауда Мемлекет басшысы айқындап берген мақсаттарды іске асыруға септігін тигізетініне сенім білдірді.
«Сахнагер» ұлттық театр сыйлығы еңбекке деген оң көзқарас қалыптастыратын шығармалар тудырып, елдің біртұтас мәдени кеңістігі аясын кеңейтуге, қазақстандық патриотизмді дамытуға, ұлттық мәдениетке деген сүйіспеншілікті арттыруға қосқан үлесі үшін беріледі.
///Кездесуде тараптар әлемдегі қалыптасқан жағдайға байланысты сауда-экономикалық ынтымақтастықты дамытуға қатысты пікір алмасты, сондай-ақ 2020 жылы Астанада өтетін Дүниежүзілік сауда ұйымының ХІІ Министрлер конференциясына дайындық барысын талқылады.   
– Сізбен Астанада қайта жүздескеніме қуаныштымын. Қазақстан Дүниежүзілік сауда ұйымына мүше болар кезде елімізге үлкен қолдау көрсеткеніңізді білеміз. Бүгінде біздің ел ұйымның белсенді мүшесі саналады. 2020 жылы Астанада конференция өткізу жөнінде шешім қабылданды. Біз осы шараны тиісті деңгейде өткізу үшін күш жұмылдырамыз, – деді Қазақстан Президенті.
Нұрсұлтан Назарбаев Дүниежүзілік сауда ұйымының елдер арасындағы сауда-экономикалық қарым-қатынастарды нығайтуды және кеңейтуді көздейтін басты қағидаттарын Қазақстанның толық қолдайтынын атап өтті.
Роберту Азеведу Нұрсұлтан Назарбаевқа қонақжайлық танытқаны және Қазақстан мен Дүниежүзілік сауда ұйымының алдағы ынтымақтастығына арналған мәселелерді талқылауға мүмкіндік бергені үшін алғыс білдірді.
– Женевадағы соңғы кездесуімізден кейін Қазақстан мен Дүниежүзілік сауда ұйымы арасындағы ынтымақтастықтың тереңдегенін нық сенніммен айта аламыз. Сіздің еліңіз көп жақты сауда жүйесін дамыту қағидаттарын әрдайым берік ұстанып келеді. Біз Қазақстанның 2020 жылы Министрлер конференциясын өткізуге келісім бергеніне қуаныштымыз. Бұл бүгінгі әлемде болып жатқан оқиғаларға байланысты ерекше маңызға ие болып отыр, – деді Дүниежүзілік сауда ұйымының бас директоры.
Сондай-ақ, Р.Азеведу  жетекші державалар арасындағы сауда-экономика мәселелеріне қатысты шиеленістің басқа елдерге тигізетін салдарына тоқталды. 

///Қасым-Жомарт Тоқаевқа компанияның қызметі, диірмен кешенінің, элеватордың, комбикорм зауытының және нан-тоқаш өнімдерін шығару жөніндегі өндіріс нысандарының жұмысы туралы мәлімет берілді.
Қазақстан Президентіне  агрокәсіпорнында қуаты жөнінен жылына 12000 тонна түрлі жармалар мен жылдам дайындалатын сұлы қауыздарын өндірудің жаңа технологиялық үдерісі, сондай-ақ дайын өнімнің үлгілері көрсетілді.
Мемлекет басшысы аграрилердің назарын мемлекет бөлген ауыл шаруашылығы субсидияларын тиімді пайдалану қажеттігіне аударды.





///
	

	Медициналық орталықты аралау барысында Нұрсұлтан Назарбаев оның қызметкерлерін және облыс тұрғындарын жаңа медициналық кешеннің ашылуымен құттықтады.

	- Кардиологиялық орталықтың ашылуы – облыс тұрғындары үшін үлкен сыйлық. Мемлекет медицинаны дамытуға айтарлықтай көңіл бөліп келеді. Өздеріңіз де білесіздер, Астанада медициналық кластер құрылды және өңірлерде жаңа медициналық орталықтардың құрылысын салу жалғасын табуда. Отандық дәрігерлердің біліктілігін арттыруды жалғастыру қажет. Бүгінде бізде күллі еліміз бойынша жұмыс істейтін медициналық пойыздар, жылжымалы амбулаториялық клиникалар бар. Санитарлық авиация бар. Осының бәрі біздің азаматтарымыздың денсаулығын жақсарту және өмір сүру ұзақтығын арттыру үшін жасалуда, - деді Мемлекет басшысы.     

	Кездесудің қорытындысы бойынша Денсаулық сақтау министрі С.Қайырбекова Мемлекет басшысына «Саламатты Қазақстан» атты мемлекеттік бағдарламаны жүзеге асыру барысы, сондай-ақ Қазақстанда кардиологиялық қызметті дамыту және медицина мамандарын даярлау жүйесі туралы баяндады.

	Өңірлік кардиохирургиялық орталық ең заманауи медициналық жабдықтармен жабдықталған. Орталықтың құрылымында - хирургия, оңалту, интервенциялық кардиология, аритмология және электрофизиология бөлімдері бар. Ауысымына 50 адамға арналған консультативтік-емхана бөлімі бар. Орталықтың басты ерекшелігі - балалардың жүрегіне операция жасау мүмкіндігі болып табылады. Бұрын ондай операциялар Астана және Алматы қалаларында жасалатын.

	Кардиохирургиялық орталық Павлодар және Шығыс Қазақстан облыстарының екі миллионнан астам тұрғынына қызмет көрсететін болады. Жаңа медициналық орталықтың ашылуымен 600-ден астам жұмыс орнымен қамтылып отыр.

///Мемлекет басшысы төтенше жағдай болған аймақтан көшірілген тұрғындарды орналастыру бойынша атқарылып жатқан жұмыстардың барысымен танысты. Президент қауіпсіз жерлерге көшірілген Арыс қаласының тұрғындарын ыстық тамақпен, медициналық жәрдеммен қамтамасыз етіп, басқа да барлық қажетті көмек көрсетуді тапсырды.
Қасым-Жомарт Тоқаев азаматтардың қауіпсіздігі мен олардың дүние-мүліктерінің сақталуын бақылауда ұстау қажеттігін ескертті. Мемлекет басшысы Ішкі істер министрлігіне, әсіресе балаларға ерекше көңіл бөлуді тапсырды.
– Осы тәртіппен жұмысты жалғастырыңыздар. Үкіметке қалаға және оның тұрғындарына көмектесу туралы тапсырма берілді. Қазір біз ең бірінші кезекте адамдардың, қала тұрғындарының қауіпсіздігін қамтамасыз етуіміз керек. Екінші – көрсетілетін көмектер. Арнайы қор құрылды. Арысқа бүкіл Қазақстан көмектеседі. Мен халықпен жұмыс істеп жатқан қаланың жұртшылығына, ардагерлерге ризашылығымды білдіремін. Жарылыстың себептерін анықтау қажет. Қылмыстық іс қозғалды, тергеу-тексеру басталды. Егер кінәлілер болса, олар заңмен қатаң жазаланады. Алдағы уақытта Арыс жарылғыш құрылғылардың барлығынан тазартылуы тиіс, – деді Қазақстан Президенті.  
Қасым-Жомарт Тоқаев өрт пен оқ-дәрілердің жарылыс болған жерлерді қалпына келтіру жөнінде бірқатар нақты тапсырмалар берді. 






///
	

	Сапар барысында Өзбекстан Президенті И.Каримовпен келіссөздер жүргізу жоспарланған. Мемлекет басшылары бұрын қол жеткізілген уағдаластықтарды іске асыру барысын, сондай-ақ, мемлекетаралық ынтымақтастықтың түрлі бағыттары жөнінде екіжақты қарым-қатынастардың жай-күйі мен даму перспективасын талқылайды.

	Келіссөздер қорытындысы бойынша бірқатар екіжақты және үкіметаралық келісімдерге қол қою жоспарланған.

	Сонымен қатар, Мемлекет басшысы сапары аясында Қазақстан Республикасының Өзбекстан Республикасындағы Елшілігінің жаңа ғимаратының, сондай-ақ, Ташкентте қазақтың ұлы ағартушы-ақыны Абай ескерткіші ашылуының салтанатты рәсіміне қатысады.
///
	 

	Әңгімелесу барысында еліміз дамуының қоғамдық-саяси аспектілері, атап айтқанда, «Қазақстан-2050» Стратегиясының негізгі бағыттары, сондай-ақ адам капиталының ұлғаюы, жинақталуы және тиімді пайдаланылуы жөніндегі мәселелер талқыланды.

	Сондай-ақ кездесуде Стратегия аясында әлеуметтік өмірдің түрлі саласын, соның ішінде білім мен денсаулық салаларын дамытуға ерекше көңіл бөлінетіні атап өтілді. 
///Қасым-Жомарт Тоқаев ҚР Әділет министрі Марат Бекетаевты, Президенттің Парламенттегі өкілдігінің басшысы Бейбіт Исабаевты, Ұлттық қоғамдық сенім кеңесінің мүшелері Ерлан Саиров пен Мұхтар Тайжанды қабылдады.
Қазақстан Президенті Қасым-Жомарт Тоқаев Әділет министрі Марат Бекетаевқа Үкімет дайындайтын заң жобаларының сапалы орындалуына көңіл бөлуді тапсырды.
Бейбіт Исабаев Мемлекет басшысына Парламенттегі өкілдіктің жұмысы, Президент Жолдауы мен сайлауалды бағдарламасында берілген тапсырмаларды іске асыру барысында негізгі басымдықтарды қамтитын заң жобаларының қаралып жатқаны туралы баяндады.
Ерлан Саировпен әңгіме барысында еліміздегі қоғамдық-саяси жағдай және әлеуметтік-рухани мәселелер, мемлекеттің аймақтық дамуы туралы талқыланды.
Сонымен қатар кездесуде Президенттің Қазақстан халқына Жолдауының басым бағыттары, еліміздің кейбір шекаралық аудандарының дамуы, көпбалалы отбасыларды баспанамен қамту және жас ұрпаққа сапалы білім беру жағдайы сөз болды.
Мұхтар Тайжанмен өткен кездесуде жер мәселесі, әскери-патриоттық тәрбие беру, қылмыстық жазасын өтеген азаматтарды жұмысқа орналастыру жайы қозғалды.
Сондай-ақ кездесу барысында өңірлердегі азаматтарды баспанамен және жұмыспен қамту, жол салу, экология мәселелері айтылды.  


///
	 

	Рудный қаласының орталық стадионында сөз сөйлеген Мемлекет басшысы қаланың барша тұрғындарын мерейтойлық мерекемен – Соколов-Сарыбай кен байыту өндірістік бірлестігі жұмысының 60 жылдығымен құттықтады.

	Қазақстан Президенті  өз сөзінде ССКӨБ дамудың даңқты жолынан өткенін айтты.

	Мемлекет басшысы  ССКӨБ-нің қалыптасуы мен дамуында оның негізін қалаған ардагерлердің еңбегі зор екендігіне тоқталды.

	- ССКӨБ тарихы – бұл, ең алдымен, оның бастауында тұрған және кеншілердің жақсы дәстүрін сақтап келген адамдардың тарихы. Біз сіздермен бұрынғы Кеңес одағының республикалары арасындағы байланыстар үзілген қиын кезеңде жаңа тәуелсіз Қазақстанның қалыптасу жолын бірге өткердік, – деді Қазақстан Президенті.

	Мемлекет басшысы Тәуелсіздік жылдарында еліміздің экономикасына миллиардтаған инвестициялар тартылды, еліміз әлемдегі бәсекеге қабілетті 50 елдің қатарына кірді. Қазақстанның экономикасы әлемдегі ең қарқынды дамып келе жатқан экономикалардың бірі ретінде танылғанын еске салды.  

	Нұрсұлтан Назарбаев бүгінде бұл кәсіпорын республиканың өнеркәсіптік өндірісіндегі көшбасшылардың бірі саналатынын, мұнда түбегейлі жаңғырту жүргізілгенін, кәсіпорында  ірі инвестициялық жобалар жүзеге асырылып,  жаңа жұмыс орындары ашылып жатқанын айтты.

	- Бүкіл еліміз секілді ССКӨБ-нің де адамдар көкейіне ертеңгі күніне деген сенім ұялататын нақты жоспары бар, – деді Қазақстан Президенті.

	Сондай-ақ Мемлекет басшысы ССКӨБ ұжымының жаңа жетістіктерге жететініне сенімін білдірді.

	- Біз барлық батыл армандарымызды бірге жүзеге асырып, Қазақстанды гүлденген мемлекетке айналдыра аламыз, – деді Нұрсұлтан Назарбаев.

	Соңында Нұрсұлтан Назарбаев кәсіпорын жұмысшыларына бақ-береке және Қазақстанның өркендеуі жолында зор табыстар тіледі. 

///Қазақстан Республикасы Конституциясының 44-бабының 3-тармағына сәйкес ҚАУЛЫ ЕТЕМІН:
1. Мыналар:
Ерлан Әбілфайызұлы Ыдырысов ‑ Қазақстан Республикасының Сыртқы істер министрі;
Қалмұханбет Нұрмұханбетұлы Қасымов ‑ Қазақстан Республикасының Ішкі істер министрі;
Дәурен Әскербекұлы Абаев ‑ Қазақстан Республикасының Ақпарат және коммуникациялар министрі;
Ерлан Кенжеғалиұлы Сағадиев ‑ Қазақстан Республикасының Білім және ғылым министрі;
Тамара Босымбекқызы Дүйсенова ‑ Қазақстан Республикасының Денсаулық сақтау және әлеуметтік даму министрі;
Жеңіс Махмұдұлы Қасымбек ‑ Қазақстан Республикасының Инвестициялар және даму министрі;
Бақыт Тұрлыханұлы Сұлтанов ‑ Қазақстан Республикасының Қаржы министрі;
Арыстанбек Мұхамедиұлы ‑ Қазақстан Республикасының Мәдениет және спорт министрі;
Қуандық Уәлиханұлы Бишімбаев ‑ Қазақстан Республикасының Ұлттық экономика министрі;
Қанат Алдабергенұлы Бозымбаев ‑ Қазақстан Республикасының Энергетика министрі болып тағайындалсын.
2. Осы Жарлық қол қойылған күнінен бастап қолданысқа енгізіледі.
 
Қазақстан Республикасының
            Президенті                                                                                                   Н.Назарбаев
 
Астана, Ақорда, 2016 жылғы 13 қыркүйек
                    № 324
///Қасым-Жомарт Тоқаев Қазақстан Республикасы Президентінің кубогі үшін хоккейден 10-шы халықаралық турнирдің ашылу салтанатына қатысты. Аталған спорт додасы 7-11 тамыз аралығында «Барыс Арена» мұз айдыны сарайында өтеді.  
Салтанатты ашылу рәсімінен кейін Мемлекет басшысы «Барыс» және «Ак Барс» клубтары арасындағы ойынды тамашалады.
***
Қазақстан Республикасы Президентінің кубогі – 2010 жылдан бері Нұр-Сұлтан қаласында өткізілетін жыл сайынғы маусым алдындағы шайбалы хоккей турнирі. Биылғы турнирге елордалық «Барыс» командасы мен қазандық «Ак Барстан» бөлек Ресей Федерациясынан – «Автомобилист» (Екатеринбург), «Нефтехимик» (Нижнекамск) және «Салават Юлаев» (Уфа) клубтары қатысуда.


///Қазақстан Президентіне Адам құқықтары жөніндегі уәкілдің қазіргі жұмыстары, сондай-ақ, Ташкентте өткен Орталық Азия елдері омбудсмендері кездесуінің қорытындылары туралы мәлімет берілді. Асқар Шәкіровтің айтуынша, аталған іс-шараға қатысушылар Өңір омбудсмендері ынтымақтастығының жол картасын бекітіп, көші-қон үдерісі мен шекара аймағындағы өзара қарым-қатынастарға қатысты құқық қорғау мәселелерін қарастырды.
Қасым-Жомарт Тоқаев халықтың тұрмысы төмен топтарының құқықтары мен мүдделерін қамтамасыз ету жөнінде мемлекеттік органдармен және үкіметтік емес ұйымдармен белсенді жұмыс жүргізу қажеттігін айтты. Қазақстан Президенті олардың құқықтарының қорғалу мониторингін күшейтуді, сондай-ақ, атаулы әлеуметтік көмек алу мәселелері бойынша жәрдем беруді тапсырды. 

///
	 

	Кездесуде Қазақстан мен Нидерланд арасындағы екіжақты ынтымақтастықты, соның ішінде мәдени-гуманитарлық өзара ықпалдастық аясын кеңейту перспективалары талқыланды.

	Нидерланд Королі Қазақстанның және Нұрсұлтан Назарбаевтың жаһандық ядролық қауіпсіздікті нығайтуға зор үлес қосқанына тоқталды. 

	Жоғары деңгейдегі тұрақты кездесулер екі ел арасындағы қарым-қатынастардың одан әрі дамуына септігін тигізетіні атап өтілді.

	 

/// 
23 сәуірде Қазақстан Республикасының Президенті, Қазақстан халқы ассамблеясының төрағасы Нұрсұлтан Назарбаевтың төрағалығымен Қазақстан халқы ассамблеясының XXII сессиясы өтеді, күн тәртібіндегі тақырып –  «Мәңгілік Ел: бір ел – бір тағдыр».
Сессия жұмысына 1500-ден аса адам қатысады. Олардың қатарында ассамблеяның барлық өңірлердегі мүшелері мен ардагерлері, республикалық және өңірлік этномәдени бірлестіктердің төрағалары, Парламент депутаттары, орталық атқарушы органдардың, саяси партиялардың, діни бірлестіктердің, Үкіметтік емес ұйымдардың, шетел мемлекеттерінің дипломатиялық миссияларының басшылары, жоғары оқу орындарының ректорлары, ғылыми және шығармашылық зиялық қауым мен БАҚ өкілдері бар. 
///Мемлекет басшысы жапондық сауда компаниясының табысты қызмет атқарып жатқанын атап өтіп, Шетелдік инвесторлар кеңесінің пленарлық отырысына қатысатынына ризашылығын білдірді. 
– Біздің Жапониямен атом энергиясын бейбіт мақсатта пайдалану жөніндегі ынтымақтастығымызға биыл 25 жыл толды. Біз осы аралықта қарым-қатынастарды жан-жақты кеңейтіп әрі нығайта алдық. Соның ішінде, екіжақты тиімді сауда-экономикалық байланысымыз артты. «Марубени» компаниясы Қазақстан нарығында 1993 жылдан бері табысты жұмыс істеп келеді, – деді Қасым-Жомарт Тоқаев.
Шигеру Ямазоэ Қазақстан мен Жапония арасындағы қарым-қатынастардың негізін салған ҚР Тұңғыш Президенті Нұрсұлтан Назарбаевтың еңбегін ерекше атап өтіп, Мемлекет басшысы Қасым-Жомарт Тоқаевтың барлық саладағы екіжақты ынтымақтастықты одан әрі жалғастыратынына сенім білдірді.
– Біз 30 жылға жуық Қазақстан нарығында жұмыс істеп келеміз. Осы аралықта біз инфрақұрылым, энергетика, көлік салаларына араласып, Нұр-Сұлтан қаласының әуежай құрылысына да қатыстық. Сонымен қатар, біз 2007 жылдан бері екі ел достығының символы іспеттес – «Хорасан» жобасына да қатысып келеміз, – деді Шигеру Ямазоэ.

///
	 

	Кездесу барысында Н.Бордюжа Қазақстан Президентіне Ұжымдық қауіпсіздік кеңесінің Мәскеуде өтетін кезекті сессиясына дайындық барысы туралы баяндады.

	Сонымен қатар, кездесуде Ұйымға мүше барлық мемлекеттер бетпе-бет келіп отырған сын-қатерлер мен қауіптер және ахуалдың өрістеуіне ықпалын тигізер теріс үрдістерді азайту үшін қабылдануы қажет шаралар талқыланды.

	Мемлекет басшысы өңірдегі жағдайдың қарқынды өзгеруіне байланысты ҰҚШҰ алдына қойылуы мүмкін міндеттерге назар аударды.

	– Ауғанстаннан коалиция күштерінің шығарылуы күтілуде, «Ислам мемлекетімен» байланысты жаңа қатерлер пайда болуда. Мұндай жағдайда Ұйым ахуалды игеретін, болжайтын, қажетті ұжымдық шараларды қабылдау жөнінде ұсыныстар әзірлейтін талдамалық орталыққа айналуы тиіс, – деді Нұрсұлтан Назарбаев.

	Н.Бордюжа ҰҚШҰ қызметінің биылғы қорытындылары туралы әңгімелеп, әскери ынтымақтастық саласында жүргізіліп жатқан жұмыстар жөнінде баяндады. 


///Асқар Исабекұлы Мырзахметов Қазақстан Республикасы Премьер-Министрінің орынбасары ‑ Қазақстан Республикасының
Ауыл шаруашылығы министрі болып тағайындалсын.
 
Қазақстан Республикасының
       Президенті                                                                                                                        Н.Назарбаев
 
Астана, Ақорда, 2016 жылғы 13 қыркүйек
                   № 322
///
	

	Кездесу барысында тараптар саяси өзара іс-қимыл мәселесін, сауда-экономикалық, индустриялық-инновациялық, инвестициялық және мәдени-гуманитарлық салалардағы байланыстарды жандандыруды талқылады.

	Мемлекет басшысы соңғы жылдары Вьетнамның әлеуметтік-экономикалық және саяси дамуында, сондай-ақ халықаралық аренада елеулі прогреске қол жеткізгенін атап өтті.

	- Қазақстан Вьетнамды Оңтүстік-Шығыс Азиядағы маңызды стратегиялық серіктес ретінде қарастырады. Менің өткен жылғы Вьетнамға сапарым және Сіздің Қазақстанға алғашқы сапарыңыз екіжақты қарым-қатынастарды кеңейту және тереңдету үшін ерекше қолайлы жағдай жасайды. Біздің елдеріміздің экономикалық ынтымақтастығы әзірше бастапқы кезеңінде тұр. Соңғы бір-бір жарым жыл ішінде өсу үрдісі байқалуда. Қазір Қазақстанда Вьетнам мәдениетінің күндері өтуінің маңызы зор, сондай-ақ Астана мен Ханой қалалары арасында туыстық қатынастар орнығуда. Бұл біздің халықтарымызды жақындата түседі, сондай-ақ экономикалық және саяси ынтымақтастығымызды кеңейтуге септігін тигізеді, - деді Нұрсұлтан Назарбаев. 

	Вьетнам Президенті Чыонг Тан Шанг өзінің бұл сапарына зор қанағаттанушылық сезімін білдіре келе, шын ниетті қабылдаулар үшін алғысын айтты.

	- Мен туысқан қазақ халқының орасан жетістіктеріне сүйіспеншілігімді білдіремін. Сіздің басшылығыңызбен еліңіз аймақтағы және әлемдегі өзінің позициясын күшейтіп, бекіте түсті. 2012 жылы біздің елдеріміз дипломатиялық қатынастар орнауының 20 жылдығын атап өтеді. Біз дәстүрлі достық пен ынтымақтастыққа негізделген байланыстарымыз ұдайы дамып әрі нығайып келе жатқанына дән разымыз. Біз екіжақты қатынастардың жаңа беттерін ашқан Сіздің өткен жылы Вьетнамға жасаған тарихи сапарыңыздың нәтижелерін жоғары бағалаймыз. Менің Қазақстанға жасаған бұл сапарым бүгінде қол жеткізілген уағдаластықтарды іске асыру барысын тағы салыстырып көріп, біздің серіктестігімізді одан әрі дамыту жөніндегі шараларды келісуге және пікір алмасуға мүмкіндіктер беретініне сенемін, - деді Ч.Тан Шанг.              

	Вьетнам Президентінің Қазақстанға мемлекеттік сапары екі елдің толыққанды ынтымақтастығын дамытуға жаңа серпін беретін екіжақты қарым-қатынастардағы маңызды кезеңі болып саналады.

	

///
	 

	Арыстанбек Мұхамедиұлы Қазақстан Республикасының Мәдениет министрі болып тағайындалсын.

	 

	 

	Қазақстан Республикасының

	              Президенті                                                                                                           Н.Назарбаев

	 

	 

	Астана, Ақорда, 2014 жылғы  11 наурыз

	           № 766

	 
///Қазақстан Президенті телеарна өкілдерімен кездесу барысында Астана қаласының қалыптасу тарихы, «ЭКСПО-2017» халықаралық көрмесін өткізудің өзектілігі туралы айтты, сондай-ақ көрме жұмысы аяқталған соң оның нысандарын елорда инфрақұрылымына пайдалануға қатысты сауалдарға жауап берді.
Нұрсұлтан Назарбаев Қазақстанның ғылыми-инновациялық дамуы жолындағы ауқымды шара ретінде «ЭКСПО-2017» көрмесінің маңыздылығын атап өтті. Таза энергетика, «жасыл экономика» және ІТ салаларындағы жаңа әзірлемелер мен технологиялар көрменің мұрасына айналатын болады.
Сұхбат «National Geographic» телеарнасының «Мегақұрылыстар: Астана. Болашақтың қаласы» деректі фильмін түсіруге дайындық жұмыстары аясында өткізілді.

///Отырысты ашқан Г.Әбдіқалықова Мемлекет басшысы Нұрсұлтан Назарбаевтың «Ұлы даланың жеті қыры» атты бағдарламалық мақаласындағы «Өткенін мақтан тұтып, бүгінін нақты бағалай білу және болашаққа оң көзқарас таныту – еліміздің табысты болуының кепілі дегеніміз осы» деген сөзіне тоқталды.
– Бұл басымдықтар 2019 жылы Жастар жылын өткізудің негізіне айналуға тиіс, – деді Мемлекеттік хатшы.
Жиында Қоғамдық даму министрлігінің «Қазақстан 2020: болашаққа жол» Қазақстан Республикасының мемлекеттік жастар саясатының 2020 жылға дейінгі тұжырымдамасының жүзеге асырылу барысы жөніндегі мәліметі тыңдалды. 2018 жылғы қыркүйекте 18-29 жас аралығындағы NEET жастарын, соның ішінде 2018 жылғы түлектерді жұмыспен қамту және әлеуметтендіру жөніндегі жол картасы бекітілді. Қазақстанда 2018 жылғы екінші тоқсанда NEET санатындағы жастар 7,7 пайыз (былтырғы сәйкес кезеңде 8,5 пайыз) болған. «Баршаға тегін кәсіптік-техникалық білім беру» жобасы аясында 312 колледжде 381 мамандық бойынша 21 мың адам білім алуда.
Сонымен қатар, Ішкі істер және Денсаулық сақтау министрліктерінің жастар арасындағы құқық бұзушылық пен суицидтің алдын алу жөніндегі мәліметі тыңдалды. Соңғы 5 жыл ішінде жастар арасындағы қылмыс саны (14-29 жас аралығы) 5 пайызға азайған. Еліміздің жоғары оқу орындарындағы және студенттер жатақханасындағы тәртіпті қамтамасыз ету барысында полицияға жәрдемдесетін 196 студенттік жасақ қызмет атқарады. Олар биыл 180 қылмысты әшкерелеп, 5,4 мыңнан астам әкімшілік құқық бұзу жайттарын анықтады. 2017 жылы 15-17 жас мөлшеріндегі жастардың суицид көрсеткіші 36,6 пайызға, өз-өзіне қол салу әрекеті 43,4 пайызға азайғаны байқалған.
Кеңес отырысында 2019 жылға арналған жұмыс жоспары қаралды.
Соңында Қазақстан Республикасының Мемлекеттік хатшысы Гүлшара Әбдіқалықова мемлекеттік органдарға бірқатар нақты тапсырма берді.
///

/// 
Кездесуге Түркияның Ulker Group, Turkuaz Group, Yildirim Group, Yildiz Holding, Akfel Holding, Aselsan Electronic, Acibadem сияқты 25-ке жуық компаниясының басшылары қатысты.
Әңгіме барысында ынтымақтастықтың түрлі салаларында бірлескен жобаларды жүзеге асыру мүмкіндіктері жөнінде пікір алмасылды. Компания басшылары Қазақстанда шетелдік инвесторлар үшін жағдай жасалғанына алғыс білдіріп, мұның қазақстандық серіктестермен өзара іс-қимыл аясын кеңейту мүмкіндігіне жол ашып отырғанын айтты.
Қазақстан Президенті қазіргі кезде елімізде түрік капиталының үлесі бар 1600-ден аса компания жұмыс істейтініне, сондай-ақ Түркияның 15 мыңға жуық азаматы тұрып жатқанына назар аударды.
Қиындықтар бар екеніне қарамастан, екі ел арасындағы тауар айналымы 2 миллиард доллардан асып түседі. Президент Ердоғанмен уағдаластық бойынша, бұл көрсеткішті 10 миллиард долларға жеткізуіміз керек. Соңғы 10 жылда түрік бизнесінің біздің экономикаға салған инвестициясы 2 миллиард доллардан асты. Былтыр Қазақстанда белсенді инвестициялық жұмыс жасаған шетелдік он компанияның үшеуі түріктікі болды. Мысалы, қазір Қазақстан мен Түркияның жалпы құны шамамен 3 миллиард доллар  болатын 91 бірлескен жобасы жүзеге асырылуда, – деді Мемлекет басшысы.
Нұрсұлтан Назарбаев Қазақстанның Еуразиялық экономикалық одаққа мүшелігі мен Қытай Халық Республикасымен көршілестігі аясында бизнес үшін туындайтын зор мүмкіндіктерді атап өтті.
Мемлекет басшысы Қазақстанда жүзеге асырылып жатқан Бес институционалдық реформа туралы да әңгімелеп, оның аясында шетелдік инвесторлар үшін қолайлы жағдай жасау жөнінде шаралар қарастырылғанын айтты.
Сонымен қатар, біздің ел көздеген мақсаттары жөнінен ҚХР-дың Жібек жолы Экономикалық белдеуі бастамасына ұқсас «Нұрлы  жол» бағдарламасын белсенді түрде жүзеге асыруда. Аталған жоспар аясында елімізді инфрақұрылымдық тұрғыдан дамыту саласында ауқымды жұмыстар жүргізіліп жатыр.
Нұрсұлтан Назарбаев «Нұрлы жолдың» және индустриялық-инновациялық даму бағдарламасының мүмкіндіктерін түрік компаниялары да тиімді пайдалана алатынына сенім білдірді.
Сондай-ақ Қазақстан Президенті түрік компанияларын алдағы «ЭКСПО-2017» көрмесіне қатысуға шақырды.
Мемлекет басшысы кездесу барысында айтылған барлық ұсыныстар мен бастамаларға қолдау білдіре отырып, Түркия бизнесмендерінің қызметіне біздің елде жан-жақты қолдау көрсетілетінін атап айтты. 



/// 
Авторлар өз құттықтауларында Еуропалық Одақ Қазақстанмен қарым-қатынасты нығайтуды жақтайтынын атай келіп, Нұрсұлтан Назарбаевқа және еліміздің халқына татулық пен бақуаттылық тілеген.
«Еуропалық Одақ Қазақстанмен ынтымақтастықты одан әрі күшейтуге және Кеңейтілген серіктестік және ынтымақтастық туралы жаңа келісімді қамти отырып, Сіздің басшылығыңызбен жүргізіліп жатқан маңызды саяси және экономикалық реформаларға берік қолдауды жалғастыруға бейілді. Біз бұл құжатқа мүмкіндігінше биыл қол қойылады деп  асыға күтеміз», – делінген хатта.
Еуопалық Кеңес пен Еуропалық Комиссия Қазақстан Президентінің реформа жүргізудегі, әсіресе транспарентті, есеп беретін мемлекетті дамыту бағытындағы күш-жігеріне, сондай-ақ сайлау үдерісін әрі қарай жетілдіру ісіне қолдау көрсететінін атап айтты.
«Біз таяу жылдары саяси және экономикалық жаңғырулар Еуропалық Одақ пен Қазақстан арасындағы қарым-қатынасты күшейте түсетініне сенімдіміз», – делінген құттықтауда.  
///
	 

	Кәсіпорынды аралау барысында Мемлекет басшысы Toyota Fortuner және SsangYong Nomad автомобильдерін құрастыру үдерісімен танысты.

	Сондай-ақ Нұрсұлтан Назарбаев өндірістік цехтарды аралап көрді және кәсіпорын жұмысшыларымен әңгімелесті. Дайын өнімдер қоймасында Қазақстан Президентіне кәсіпорында шығарылған автомобильдер көрсетілді.

	 «СарыарқаАвтоПром» ЖШС автомобильдер мен өзге де моторлы құралдар шығарады. Өндірістік қуатына сәйкес, кәсіпорын жылына 1500 автомобиль құрастырады. Онда  500-ге жуық адам жұмыс істейді. 



/// 
П.Павлопулос Қазақстан мен Грекия арасындағы берік әрі достық қатынастар мықты негізге, екі елдің бірлескен күн тәртібіндегі мәселелерді ортақ күш-жігер ғана табысты шеше алады деген сенімге сүйенетінін атап өткен.
«Біздің мемлекеттеріміз екі республика халықтарының игілігі жолындағы саяси және экономикалық байланыстарды кеңейту мақсатындағы бірлескен жұмыс пен ынтымақтастықты жалғастыратынына сенімдімін», – делінген жеделхатта.
Грекия Президенті Нұрсұлтан Назарбаевқа мықты денсаулық, ал Қазақстан халқына бақуаттылық пен бақ-береке тіледі. 
///Нұрсұлтан Назарбаев Қостанай қаласына келді. Жұмыс сапары аясында Елбасы әлеуметтік саланың, ауыл шаруашылығы мен өндірістің бірқатар нысандарын аралап көреді.
Сондай-ақ, Қазақстан Президенті өңір жұртшылығы өкілдерімен кездеседі деп жоспарланған. 
///
	

	Қазақстан Президенті діндарларды Пасха мерекесімен құттықтап, православие әлемі үшін оның, ең алдымен, өркендеу мен жаңаруды білдіретін басты мейрамның бірі болып саналатынын атап өтті.

	-  Пасха мерекесі барған сайын жаңарып, дамып және өркендеп келе жатқан біздің мемлекетіміздің нышаны да іспеттес. Қазақстанда түрлі этностар мен діни сенімдегі азаматтар тату-тәтті өмір сүруде. Сенім мен береке-бірліктің арқасында біз өзіміздің және балаларымыздың бақуатты өмірін қамтамасыз етіп, елімізді байыпты түрде дамыта аламыз. Қазақстан халқы ассамблеясының жақында өткен съезі ұлтаралық және конфессияаралық саясаттың еліміздегі барлық этнос пен діндерге қарым-қатынасындағы табыстарын тағы да көрсетіп берді, - деді Нұрсұлтан Назарбаев.  

	Мемлекет басшысы діннің, ең алдымен, жақыныңа, өз Отаныңа деген сүйіспеншілік екенін және бұл біздің қоғам үшін топтастырушы факторға айналып келе жатқанын атап өтті.

	- Ислам мен православие біздің рухани тірегіміз болып саналады. Адамдардың руханилығы және өзара түсіністігі арқылы біз алға қарай ілгерілей беретін боламыз. Мен православие қоғамдағы бейбітшілік пен келісімді қамтамасыз етуде мемлекеттің сенімді серіктесі деп зор сеніммен айта аламын, - деді Қазақстан Президенті.        

	Нұрсұлтан Назарбаев еліміздегі ұлтаралық келісімнің арқасында барлық әлемдік діндер лидерлері өзара іс-қимылдың өзекті мәселелерін талқылау үшін Қазақстанда бас қосатынын атап көрсетті.

	Мемлекет басшысы Пасханың тек православие сеніміндегі діндарлардың ғана емес, барша қазақстандықтардың да мерекесі екеніне тоқталды.

	- Еліміздің азаматтары барлық маңызды мерекелерді бірге атап өтеді. Бүгінде Астанада мешіт және православие ғибадатханасы қатар бой көтерген. Біз өз игілігін еңбегі арқылы табатын, жұмыс істейтін адамдардың мемлекетін құрудамыз. Мемлекеттің басты миссиясы жұмыспен қамтып, әр азаматтың дамуы үшін мүмкіндіктер беруге бағытталған. Қазақстандықтар болашаққа сеніммен қарайды, - деді Нұрсұлтан Назарбаев.

	Қазақстан Президенті барша православие христиандарын жарқын мерекемен тағы да құттықтай келіп, денсаулық, бақыт және әр шаңыраққа игілік тіледі.        

	Астана және Қазақстан митрополиті Александр өз сөзінде Мемлекет басшысына кафедралды шіркеуге келгені үшін алғысын айтып, еліміздегі православие христиандарына ұдайы көңіл бөлетіні үшін ризашылығын білдірді. Сондай-ақ, ол бүгінде Қазақстан бейбітшілік, келісім, этносаралық бірлік және конфессияралық игі үнқатысудың үлгісі болып табылатынын атап өтті.       

	
///
	

	Кездесу барысында Қазақстан Президенті Нұрсұлтан Назарбаев елімізде әртүрлі салаларда еңбек ету үшін қажетті жағдай жасалғанын атап өтті.

	- Адамның әл-ауқаты мен бақытының негізі – еңбек. Ауылда жұмыс жасаймын деген адамға шағын несие беріледі. Сонымен қатар, жаңадан мамандық алып, жұмысқа орналасу үшін қалаға келуге де мүмкіндіктер бар. Индустрияландыру бағдарламасы аясында әртүрлі маңызды нысандар салынуда. Бүгінде елімізде білікті мамандар ресурсына қажеттілік бар, - деді Нұрсұлтан Назарбаев.

	Мемлекет басшысы облыстың жан-жақты дамуына мемлекет қажетінше назар аударып отырғанына тоқталды.

	- Ауыл шаруашылығын дамыту үшін жыл сайын субсидия бөлінеді. Тек өткен жылы ғана облыс 8 миллиард теңге, 900 бірлік заманауи техника алды. Өңірде фермалар, зауыттар салынуда. Облыс пен күллі еліміз қарқынды дамып келеді. Жиырма жыл ішінде біз қалыптасу мен дамудың күрделі жолынан өттік. Халықтың әл-ауқаты едәуір жақсарды. Қазақстанда өмір сүру ұзақтығы артып келеді. Ана мен бала өлімі азаюда. Мектептер, ауруханалар, балабақшалар салынуда, қолжетімді үй пайдалануға берілуде. Бұл мемлекеттің саясаты, ең алдымен, ел азаматтарының әл-ауқатын арттыруға бағытталғанын білдіреді, - деді Қазақстан Президенті.

	Сондай-ақ, Нұрсұлтан Назарбаев Қазақстан Ресеймен екіжақты қарым-қатынастарды нығайта түскенін атап көрсетті.

	- Кеден одағы, Бірыңғай экономикалық кеңістік қызмет жасауда.  Жақын орналасқан Ресейдің облыстарымен сауда белсенді жүргізілуде. Кедендік шекара ашық. Ресейдің орасан нарығының мүмкіндігін пайдалану қажет. Биыл Қазақстан мен Ресей арасындағы достық пен ынтымақтастық туралы базалық шартқа 20 жыл толды. Бүгінде мыңдаған қазақ-ресей бірлескен кәсіпорны құрылды, - деді Мемлекет басшысы.

	Осы орайда, өңірдің жұртшылық өкілдері облысты дамыту мәселесіне назар аударып отырғаны үшін зор ризашылықтарын білдірді.

	Кездесу қайта құрылымдау жұмысы жүргізілген Петропавл қаласының вокзалы маңында өтті. Оны абаттандыру жобасының аясында қазақтың ұлы ақыны Мағжан Жұмабаевқа ескерткіш орнатылған. Сонымен қатар, алаңда 2 субұрқақ, гүл және гүлзар бар. Жобаның сметалық құны - 150 миллион теңге.

	Сонымен бірге, Нұрсұлтан Назарбаев жұмыс сапары барысында «Аквапарк» спорт-сауықтыру кешенінде болды. Кешеннің жалпы көлемі – 8 мың шаршы метр, мың адамға арналған. Аквапарктың аумағында фитнес-клуб, спортзал, дәрігерлік бөлме, су аттракциондары және су массажы қондырғылары орналастырылған.     
///Елбасы Қазақстан халқы Ассамблеясының облыстық ғимараты алдында бой көтерген «Қазақ еліне мың алғыс!» монументін көрді. Монумент өңірдің 20 этномәдени бірлестігінің бастамасымен салынған, ол түрлі ұлттардың қазақ халқына деген адал ниеті мен алғысының нышаны болып саналады.
Нұрсұлтан Назарбаев түрлі этностар арасындағы достық тәуелсіз Қазақстанның басты байлығы екенін атап өтті.
Қазақстан Президенті «Қоғамдық келісім» мекемесі мен өңірдің этномәдени орталықтары орналасқан Қазақстан халқы Ассамблеясының ғимаратын аралады.
Мемлекет басшысына этномәдени бірлестіктер өкілдері орындаған «Бірлігіміз жарасқан» деп аталатын музыкалық композиция көрсетілді.




///Марат Бақытжанұлы Бекетаев Қазақстан Республикасының Әділет министрі болып тағайындалсын, ол Қазақстан Республикасы Президентінің Әкімшілігі Басшысының орынбасары қызметінен босатылсын.
 
Қазақстан Республикасының
            Президенті                                                                                                           Н.Назарбаев
 
Астана, Ақорда, 2016 жылғы 13 қыркүйек
                        № 331
///Отырыста Қазақстан Республикасының Сыбайлас жемқорлыққа қарсы стратегиясын іске асыру жөніндегі 2015 - 2017 жылдарға арналған іс-шаралар жоспарының және «Сыбайлас жемқорлыққа қарсы іс-қимыл туралы» заңның орындалу барысы қаралды. Гүлшара Әбдіқалықова Мемлекет басшысының тапсырмасымен Сыбайлас жемқорлыққа қарсы стратегияға және «Сыбайлас жемқорлыққа қарсы іс-қимыл туралы» заңға жемқорлық әрекеттердің алдын алу ісі негіз болғанын атап өтті.
Жұмыстың басты бағыттары: мемлекеттік қызмет саласында, квазимемлекеттік және жекеменшік секторда, сот және құқық қорғау органдарында жемқорлыққа қарсы әрекет ету, қоғамдық бақылау институтын енгізу, сыбайлас жемқорлыққа қарсы мәдениет деңгейін қалыптастырып, халықаралық ынтымақтастықты дамыту.
Отырыс барысында Қазақстан Республикасы Мемлекеттік қызмет істері және сыбайлас жемқорлыққа қарсы іс-қимыл агенттігі төрағасының орынбасары А.Шпекбаевтың баяндамасы тыңдалды.
Бүгінде Сыбайлас жемқорлыққа қарсы стратегияны іске асыру жөніндегі іс-шаралар жоспары 95% орындалды, ол осы жылы толығымен аяқталады.
«Сыбайлас жемқорлыққа қарсы іс-қимыл», «Қоғамдық кеңестер туралы», «Ақпаратқа қол жеткізу туралы» жаңа заңдар қабылданды. Бұл құжаттар мемлекеттік институттар қызметінің жариялылығын және олардың қоғам бақылауында болуын қамтамасыз етуге мүмкіндік береді.
Жемқорлыққа қарсы мониторинг, сыбайлас жемқорлық қатерлеріне жүйелі талдау жүргізу, сыбайлас жемқорлыққа қарсы шектеулер, мәдениет пен ағарту ісі сияқты құқықтық тәсілдер жиынтығы тәжірибеге кеңінен енгізілді.
2016 жылы өкілетті орган 156 мемлекеттік органның қызметіндегі сыбайлас жемқорлық қатеріне талдау жасады, жемқорлық құқық бұзушылықтар жасауға әсер еткен жағдаяттарды жою жөнiнде 2 мыңнан аса ұсыныс жасалды.  
«Мемлекеттік органнан мемлекеттік органға», «Әкімдіктен әкімдікке» жобалары аясында министрліктерде және жергілікті атқарушы органдарда түсіндіру жұмыстарын жүргізу мақсатымен қызметшілермен кездесулер өтті. БАҚ-та 80-нен астам айдар ашылды.
Жемқорлық үшін белгіленетін жазаға қатысты бұлтартпау қағидаты сақталып отыр. 2016 жылы  республикалық деңгейдегі – 18, облыстық деңгейдегі – 59, қалалық және аудандық деңгейдегі 134 басшы қылмыстық жауапкершілікке тартылды.  Анықталған 13,6 млрд теңге көлеміндегі залалдың 5,3 млрд теңге қаржылық өтемі немесе 39%-ы өтелді.
Мемлекеттік хатшы отырыс қорытындысы бойынша Сыбайлас жемқорлыққа қарсы стратегияны іске асыру жөнінде кезекті жоспар әзірлеуді тапсырды.
///Мемлекет басшысына Арыс қаласындағы қайта қалпына келтіру жұмыстарының барысы және Түркістандағы жаңа инфрақұрылым нысандарының құрылысы жөнінде баяндалды. Бұдан бөлек, Президентке тартылатын шетел инвестицияларының ағымдағы көрсеткіштері, Еуразиялық экономикалық одақ аясында ықпалдастықты дамыту, 2020 жылы Көкшетау қаласында өтетін Қазақстан мен Ресей өңіраралық ынтымақтастығы форумына дайындық туралы мәлімет берілді.
Президент Үкіметтің кеңейтілген отырысында берілген тапсырмалардың тиімді жүзеге асырылуын, сондай-ақ Арыс қаласындағы барлық қалпына келтіру жұмыстарының уақытылы және сапалы орындалуын қамтамасыз етуді тапсырды.
Соңында Қасым-Жомарт Тоқаев Асқар Маминге еліміздің әлеуметтік-экономикалық жағдайын арттыру жөнінде бірқатар нақты тапсырма берді. 


///
	

	Келіссөздер барысында ҰҚШҰ кеңістігіндегі қауіпсіздік, Ұжымдық қауіпсіздік кеңесінің кезекті сессиясына дайындық және Ұйымға Қазақстанның төрағалық ету басымдықтарын іске асыру мәселелері талқыланды.

	ҰҚШҰ Ұжымдық қауіпсіздік кеңесінің төрағасы ретінде Мемлекет басшысы Ұйымның Бас хатшысының және оның жұмыс органдарының алдында тұрған алдағы іс-шараларға дайындыққа қатысты бірқатар нақты міндетті атап көрсетті.   

///
	

	Рәсімді ашқан Қазақстан Президенті мемлекеттік наградалар еліміздің ең лайықты азаматтарына тапсырылатынын атап өтті.

	- Сіздердің бәріңіз ерен еңбектеріңізбен және қалтқысыз қызметтеріңізбен ерекшелендіңіздер. Сіздердің басты міндеттеріңіз – халық пен мемлекеттің қауіпсіздігін қамтамасыз ету. Тәуелсіздігімізді қорғап, оны қастерлеуден асқан мәртебе жоқ. Тату еліміздегі тұрақтылық пен құқықтық тәртіпті қамтамасыз ету өздеріңізге тікелей байланысты. Сіздер өз борыштарыңызды аса біліктілікпен атқарып келесіздер. Қазақстанның тұрақтылығы мен халқымыздың амандығын сенімді сарбаздар күзетіп тұр. Елге қорған болу үшін қажымас қайрат, жігерлі рух қажет. Осының бәрі де  сіздердің бойларыңыздан табылады деп ойлаймын. Қарулы күштер, құқық қорғау органдары және арнайы қызметтің тиісті бөлімдерінде қызмет ете жүріп, сіздер осынау жоғары атаққа лайықты болдыңыздар. Сіздер патриотизм мен тиісті шеберліек көрсете отырып, өз қызметтеріңіз арқылы Отанға одан әрі адалдық таныта бересіздер деп сенемін, - деді Нұрсұлтан Назарбаев. 

	Сөз соңында Мемлекет басшысы марапатталғандарды Отан қорғаушылар күнімен құттықтап, қызметте табыс және жақын-жуықтарына амандық тіледі.

	Рәсім барысында ІІ дәрежелі «Даңқ» орденімен ҚР Қарулы Күштері «Оңтүстік» өңірлік қолбасшылығы әскерлерінің қолбасшысы Т.Қойбақов, Ұлттық қорғаныс университетінің бастығы А.Рыспаев марапатталды.

	ІІ дәрежелі «Айбын» орденімен Қазақстан Республикасы Экономикалық қылмысқа және сыбайлас жемқорлыққа қарсы күрес агенттігі (қаржы полициясы) төрағасының орынбасары А.Боданов, Қазақстан Республикасы Қарулы Күштері 36855 әскери бөлімінің командирі Е.Ермекбаев, Бас әскери прокурордың бірінші орынбасары Қ.Игембаев, Қазақстан Республикасы Президенті Күзет қызметінің басқарма бастығы Б.Ысмайылов, ҚР Ұлттық қауіпсіздік комитеті «Арыстан» қызметі басқармасының аға офицері Б.Қапаров, Алматы облысы Ішкі істер департаментінің бастығы С.Көдебаев, ҚР Ішкі істер министрлігі «Сұңқар» арнайы мақсаттағы жасағының командирі Д.Құрмашев, ҚР Ұлттық қауіпсіздік комитеті Шекара қызметінің жеке авиациялық эскадрилья командирінің орынбасары М.Мұсабеков марапатталды.

	ІІІ дәрежелі «Айбын» орденімен Қарағанды облысы Төтенше жағдайлар департаменті «Өрт сөндіру және авариялық-құтқару жұмыстары қызметі» ММ № 45 мамандандырылған өрт сөндіру бөлімінің аға өрт сөндіруші-құтқарушысы Ә.Айтбаев, ҚР Қарулы Күштері Құрлық әскерлері 68665 әскери бөлімі десанттық-шабуылдау ротасының аға техник-жүргізушісі А.Караваев, Аэроұтқыр әскерлері сержанты - ҚР Қарулы Күштері Аэроұтқыр әскерлері қолбасшысы басқармасының бөлімше бастығы Р.Сүйіндіков марапатталды.

	«Ерлігі үшін» медалімен Жамбыл облысы Төтенше жағдайлар департаменті «Өрт сөндіру және авариялық-құтқару жұмыстары қызметі» ММ бірінші кезектегі авариялық-құтқару жұмыстарын жүргізу жөніндегі №1 мамандандырылған өрт сөндіру бөлімінің аға шебері Қ.Жаныспаев, Солтүстік Қазақстан облысы Төтенше жағдайлар департаменті «Өрт сөндіру және авариялық-құтқару жұмыстары қызметі» ММ Мамлют ауданы № 15 өрт сөндіру бөлімінің өрт сөндірушісі Қ.Майсейітов марапатталды.  

	«Жауынгерлік ерлігі үшін» медалімен Қазақстан Республикасы Қарулы Күштері 83205 әскери бөлімінің командирі А.Әбдірахман, ҚР Президенті Күзет қызметі департамент бастығының орынбасары Е.Жарқымбаев, ҚР Ұлттық қауіпсіздік комитетінің бас басқармасының бастығы М.Жетімеков, Республикалық ұлан 0111 әскери бөлімі батальонының рота командирі Р.Кененбаев, Қазақстан Республикасы Қарулы Күштері Әуе қорғаныс күштері 97617 әскери бөлімі зениттік-зымырандық дивизионының командирі Д.Шевченко марапатталды.

///
	 

	Қала тұрғындарымен кездесуде Қазақстан Президенті аумақты абаттандыру және жол құрылысы іс-шараларының өңірдегі тұрмыс-тіршілікті жақсарта отырып, азаматтар үшін жасалып жатқанын атап өтті.

	Бұған бөлек, Нұрсұлтан Назарбаевқа қаланы дамыту және оны одан әрі абаттандыру жоспары таныстырылды.

	Қазіргі уақытта қала жағалауында алаңдар ішіндегі және кіреберіс жолдар салу, жарық құрылғылары мен шағын сәулеткерлік формаларды орналастыру жұмыстары аяқталып қалды. Айналмалы субұрқақтың, басқыш алаңдарының, пандустардың, сондай-ақ балаларға арналған ойын алаңдарының құрылысы  жүріп жатыр.


///Әңгімелесу барысында Сауд Арабиясының Королі Салман бен Әбдел Әзиз Әл Сауд Қасым-Жомарт Тоқаевты Қазақстан Президенті лауазымына кірісуімен құттықтап, жоғары мемлекеттік қызметіне табыс тіледі.
Қасым-Жомарт Тоқаев Сауд Арабиясының Короліне құттықтағаны үшін ризашылық айтып, Қазақстан мен Сауд Арабиясы арасындағы достық қарым-қатынастар екі елдің игілігі жолында одан әрі нығая түсетініне сенім білдірді.
Мемлекет басшысы Елбасының Сауд Арабиясымен ынтымақтастықты дамытуға қосқан зор еңбегін атап өтіп, өзара тиімді байланыстарды нығайтуға бағытталған жұмыстардың жалғаса беретінін айтты.
Елдер көшбасшылары екі жақты сауда-экономикалық және инвестициялық ынтымақтастықты әрі қарай кеңейтуге ниетті екендерін атап өтті.
Телефон арқылы сөйлесуге Сауд Арабиясы жағы бастамашы болды.
/// 
Нұрсұлтан Назарбаев пен Р.Ердоған кездесуде Түркия Президентінің Қазақстанға былтыр сәуірдегі сапарында қол жеткен уағдаластықтардың жүзеге асырылу барысын қарастырды.
Сондай-ақ екі ел көшбасшылары сауда-экономика, инвестиция, ауыл шаруашылығы және мәдени-гуманитарлық салалардағы ынтымақтастықты нығайту мәселелерін талқылады. Бұл бағыттарда бірлескен перспективалы жобалар бар екені, оларды жүзеге асыруға екі елдің шағын және орта бизнес өкілдері қатыса алатыны айтылды.  
Мемлекеттер басшылары халықаралық күн тәртібіндегі өзекті мәселелер мен терроризмге және экстремизмге қарсы күрес аясында қабылданып жатқан шаралар жөнінде пікір алмасты.
Қазақстан Президенті биыл наурыз айында Анкарада болған террорлық актіге байланысты Р.Ердоғанға тағы да көңіл айтты.
Екіжақты қарым-қатынас мәселесіне тоқталған Мемлекет басшысы Түркияның жетекші компаниялары мен холдингтерінің мемлекетіміз тарапынан елеулі қаражат бөлініп отырған индустриялық-инновациялық даму және «Нұрлы жол» бағдарламаларын жүзеге асыруға белсене қатыса алатынына назар аударды.
Мемлекет басшысы Қазақстанның Дүниежүзілік сауда ұйымына кіруі тауар айналымын, соның ішінде Түркиямен арадағы тауар айналымы көлемін арттыру үшін еліміздің  алдынан зор мүмкіндіктерге жол ашатынын айтты.   
Қазақстан Президенті біздің республикамыздың транзиттік-көліктік әлеуеті жоғары екенін, оны екі ел экономикасының игілігіне тиімді пайдалануға болатынын атап өтті.
Сонымен қатар Мемлекет басшысы Антальяда «ЭКСПО-2016» және Астанада «ЭКСПО-2017» көрмесін өткізу тұрғысынан Қазақстан мен Түркияның тәжірибе алмасуы маңызды екеніне назар аударды. 
Р.Ердоған бірқатар бағыттар бойынша алға қойылған мақсаттарға жету үшін екіжақты ынтымақтастықты одан әрі нығайту қажеттігін айтты. 


///Сапар барысында Мемлекеттік хатшы Қызылорданың 200 жылдығына арналған мерекелік іс-шараларға қатысты.
Г.Әбдіқалықова Елбасы Н.Ә.Назарбаевтың салтанатты іс-шараға қатысушыларға арналған құттықтауын оқып берді. Онда Қызылорда өңірі ежелден қазақ ұлтының ұйысқан ордасы болғаны, бүгін де сол мәнін сақтап отырғаны атап өтілген. Қобыз атасы – Қорқыт бабамызға топырақ осы даладан бұйырды. Бұл жерде қазақ жыршылық өнерінің мектебі қалыптасты. Сырдарияның жағасында жоғары дамыған қалалардың пайда болуы кездейсоқ емес. Еліміздің тұңғыш мәдени-ағарту орталығы болған Қызылорда облысы бүгінде Қазақстанның дамыған өңірлерінің біріне айналды. Қазіргі Қызылорда – Тәуелсіздіктің және бірліктің символы.
Қазақстанда еліміздің Үшінші жаңғыруы ауқымды түрде жүзеге асырылуда. Оның маңызды басымдықтарының бірі – «Цифрлы Қазақстан» бағдарламасы. Осы бағдарлама аясында «Smartcity» тұжырымдамасы әзірленді.  Мұнда «ақылды» және өмір сүруге ыңғайлы қала қалыптастыруды көздейтін негізгі бағыттар, жобалар мен шешімдер қамтылған. Биыл Қызылорда облысы ақылды басқару тәжірибесі сыннан өтетін аймақ болып белгіленді. Осы мақсатпен 33 жобаны жүзеге асыру жоспарланып отыр.
Жұмыс сапары барысында Мемлекеттік хатшы бірқатар әлеуметтік нысандардың жұмысымен танысты. Г.Әбдіқалықова «Рухани жаңғыру» облыстық орталығының салтанатты ашылу рәсіміне қатысты, сондай-ақ Ә.Тәжібаев атындағы кітапхананың IT-паркін, Назарбаев зияткерлік мектебін,  Достық үйін аралап көрді.
Мерекелік іс-шарадан соң еліміздің белгілі әртістері мен жетекші өнер ұжымдарының қатысуымен үлкен гала-концерт өтті.
///Облыстық филармония ғимаратында Нұрсұлтан Назарбаев өңір жұртшылығының танымал өкілдерімен кездесті.
Басқосуға өз ісінің кәсіпқой маманына айналған әртүрлі қызметтегі азаматтар, еңбек сіңірген ардагерлер, жастар лидерлері, үкіметтік емес ұйымдар мен этномәдени бірлестіктердің жетекшілері қатысты.
Мемлекет басшысы жиналған қауымды Тәуелсіздіктің 25 жылдығымен құттықтап, республиканың елеулі жетістіктерін атап өтті.
– Біздің барлық жетістігіміз мықты іргетасқа – ел ішіндегі бейбітшілік пен тұрақтылыққа негізделген. Ұлттық бірлік пен келісім – Тәуелсіздігіміздің басты жетістігі. Саясатта, экономикада, қоғамда, мәдениетте түбегейлі өзгерістер болды. Мемлекетіміздің халықаралық беделі айтарлықтай артты. Атап айтқанда, сындарлы сыртқы саясатымыз және әлемдік антиядролық қозғалыстағы барша жұрт мойындаған көшбасшылығымыз Қазақстанның БҰҰ Қауіпсіздік Кеңесінің тұрақты емес мүшелігіне қабылдануына септігін тигізді, – деді Нұрсұлтан Назарбаев.
Қазақстан Президенті еліміз ширек ғасырда әлем жұртшылығына танылып, әлеуметтік-экономикалық және мәдени әлеуетіміздің артуына септігін тигізген ауқымды нәтижелерге қол жеткізгеніне тоқталды.   
– Келер жылы Қазақстан «ЭСКПО-2017» халықаралық мамандандырылған көрмесін ТМД аумағында бірінші болып өткізгелі отыр. Бұл іс-шараға 100-ден астам ел және көптеген халықаралық ұйымдар қатысады. Қазақстанның әрбір өңірі осы тарихи оқиғаны табысты өткізуге қомақты үлесін қосуы керек, – деді Мемлекет басшысы.
Әңгіме барысында Нұрсұлтан Назарбаев Қостанай жері Қазақстанның негізгі астықты аймағының бірі екенін айрықша атап айтты.  
– Дамыған тау-кен және машина жасау секторлары бар ірі аграрлық-өнеркәсіп кешені осы өңір үшін ғана емес, бүкіл республика үшін де мықты экономикалық база болып саналады. Қостанай – ауыл шаруашылығы дамыған басты өңірлердің бірі, бұл өңір еліміздің азық-түлік қауіпсіздігіне қомақты үлес қосуда. Облыстағы ауыл шаруашылығының жалпы өнімі 25 жыл ішінде 295 миллиард теңгеге дейін өсті, – деді Мемлекет басшысы.  
Қазақстан Президенті сондай-ақ өңірдің ресурстық әлеуетіне және дамыған өнеркәсібіне назар аударды.
– Мұнда асбест қорының 100%-ы, республикадағы алюминий шикізатының  98%-дан астамы және темір рудасының 93%-ы шоғырланған. Индустрияландыру жылдарында облыста 121 миллиард теңге инвестиция тартылған 82 жоба іске қосылды. Осыған орай 5 мыңға жуық жаңа жұмыс орны ашылды. Индустрияландыру автомобиль құрылысы мен металлургия сияқты өңдеу өнеркәсібінің жаңа секторларын қалыптастыруға мүмкіндік тудырды. 2010 жылдан бері 29 мыңға жуық жеңіл автокөлік құрастырылды, – деді Нұрсұлтан Назарбаев.
Бұған қоса, Мемлекет басшысы өңірдің көлік және әлеуметтік инфрақұрылымын кешенді дамытудың маңыздылығын атап өтті. 
– Облыс тұрғындары үшін «Алтынсарин – Хромтау» және «Арқалық – Шұбаркөл» бағытындағы жаңа теміржолдар құрылысы маңызды оқиға болды. Бұл әлеуметтік-экономикалық дамуға тың серпін берді. 25 жыл ішінде өңірде 5 миллион шаршы метрге жуық тұрғын үй пайдалануға берілді, – деп атап өтті Қазақстан Президенті.
Қостанайлықтар Нұрсұлтан Назарбаевқа өңірге ұдайы көрсетіп отырған қамқорлығы және тиімді мемлекеттік саясаты үшін алғыс білдірді. 
Сондай-ақ кездесу барысында Қостанай облысының әкімі А.Мұхамбетов облыстағы әлеуметтік-экономикалық жағдай және оны дамыту перспективалары туралы баяндады.
Соңында Мемлекет басшысы жиналған қауымды Қазақстан Тәуелсіздігінің 25 жылдығымен құттықтап, оларға береке-бірлік пен табыс тіледі.       


///Қазақстан мен Ресей арасындағы XVI өңіраралық ынтымақтастық форумына қатысу үшін Омбыға келген Қасым-Жомарт Тоқаев Владимир Путинмен кездесті.
Мемлекеттер басшылары екіжақты қатынастарды дамытудың перспективалары мен өңірлік деңгейдегі ықпалдастықтың өзекті мәселелерін талқылады.
Қасым-Жомарт Тоқаев қонақжайлық танытқаны үшін Владимир Путинге ризашылық білдіріп, форумның тиімділігі мен табыстылығын атап өтті.
– 2003 жылы Қазақстанның Тұңғыш Президенті Нұрсұлтан Назарбаев пен Сіздің күш-жігеріңіздің арқасында Омбыда өңіраралық деңгейдегі алғашқы кездесу өтті. Бұл механизм толықтай іске қосылып, өңірлер ықпалдастығының тиімді құралы ретінде өзін дәлелдеді. Екі елдің аймақтары арасындағы сауда көлемінің артып келе жатқаны өте маңызды. Біз өнеркәсіп кооперциясында, ауыл шаруашылығы саласындағы ынтымақтастықта зор табыстарға қол жеткіздік. Сондықтан ауқымды жұмыс атқарылды деп ойлаймын, – деді Қазақстан Президенті.
Владимир Путин Ресей мен Қазақстанның арасын байланыстыратын дәстүрлі форумның маңызды екенін айтты.
– Елдеріміздің арасындағы қарым-қатынастар табысты дамып келеді. Былтыр тауар айналымы 14 пайыздан асты. Инвестиция көлемі ұлғая түсті. Біз тұрақты түрде кездесіп отырамыз. Дегенмен ерекше назар аударатын мәселелер әрқашан табылады, – деді Ресей Президенті.
 







///Қасым-Жомарт Тоқаев ҚР Әділет министрі Марат Бекетаевты, Президенттің Парламенттегі өкілдігінің басшысы Бейбіт Исабаевты, Ұлттық қоғамдық сенім кеңесінің мүшелері Ерлан Саиров пен Мұхтар Тайжанды қабылдады.
Қазақстан Президенті Қасым-Жомарт Тоқаев Әділет министрі Марат Бекетаевқа Үкімет дайындайтын заң жобаларының сапалы орындалуына көңіл бөлуді тапсырды.
Бейбіт Исабаев Мемлекет басшысына Парламенттегі өкілдіктің жұмысы, Президент Жолдауы мен сайлауалды бағдарламасында берілген тапсырмаларды іске асыру барысында негізгі басымдықтарды қамтитын заң жобаларының қаралып жатқаны туралы баяндады.
Ерлан Саировпен әңгіме барысында еліміздегі қоғамдық-саяси жағдай және әлеуметтік-рухани мәселелер, мемлекеттің аймақтық дамуы туралы талқыланды.
Сонымен қатар кездесуде Президенттің Қазақстан халқына Жолдауының басым бағыттары, еліміздің кейбір шекаралық аудандарының дамуы, көпбалалы отбасыларды баспанамен қамту және жас ұрпаққа сапалы білім беру жағдайы сөз болды.
Мұхтар Тайжанмен өткен кездесуде жер мәселесі, әскери-патриоттық тәрбие беру, қылмыстық жазасын өтеген азаматтарды жұмысқа орналастыру жайы қозғалды.
Сондай-ақ кездесу барысында өңірлердегі азаматтарды баспанамен және жұмыспен қамту, жол салу, экология мәселелері айтылды.  


///Сәкен Әділханұлы Жасұзақов Қазақстан Республикасының Қорғаныс министрі болып тағайындалсын.
 
Қазақстан Республикасының
         Президенті                                                                                                Н.Назарбаев
 
Астана, Ақорда, 2016 жылғы 13 қыркүйек
                 № 325
/// 
Сапар барысында Г.Әбдіқалықова саяси қуғын-сүргін және ашаршылық құрбандарын еске алуға арналған жыл сайынғы жоба аясында Қазақстан халқы Ассамблеясы ұйымдастырған «Шерлі шежіре аманаты» халықаралық форумына қатысты.
Атап айтқанда, Мемлекеттік хатшы «Қазақ халқына мың алғыс»  еске алу акциясына қатысып, «Батыс Қазақстан облысының тарихы – жасампаздық пен жетістіктер жолы» атты құжаттық-экспонаттық көрмеде болды. «Мәңгілік Ел» – ұлттық тарих пен тарихи зердедегі  құбылыс ретінде» атты халықаралық ғылыми-практикалық конференцияға қатысушыларға арнап сөз сөйледі.
Мемлекеттік хатшы бүгінде Мемлекет басшысының тапсырмасымен саяси қуғын-сүргін құрбандарын ақтау, тарихи мұраны зерделеу және сақтау, «Мәңгілік Ел» ұлттық идеясын ілгерлетуге бағытталған жалпыұлттық тарихи сананы қалыптастыру жөнінде жүйелі жұмыстар жүргізіліп жатқанын атап өтті.
Конференцияда сондай-ақ Қазақстан халқы Ассамблеясы төрағасының орынбасары – Хатшылық меңгерушісі Е.Тоғжанов, қазақстандық белгілі ғалымдар, ТМД, АҚШ, Оңтүстік Корея, Чехия елдерінен келген шетелдік сарапшылар сөз сөйледі.
Г.Әбдіқалықова Қазақ хандығының 550 жылдығына арналған мерейтойлық іс-шаралар аясында Бөкей ордасы ауданында орналасқан Бөкей ордасы тарихи-мұражайлық кешенде болып, тарихи экспонаттармен танысты және жергілікті зиялы қауым өкілдерімен жүздесті.
Мемлекеттік хатшы жұмыс сапары аясында Батыс Қазақстан облысының әйелдер қауымдастығы өкілдерімен кездесті. Кездесу барысында Ұлт Жоспары – 100 нақты қадамды, «Қазақстан-2050» стратегиясын, «Нұрлы жол – болашаққа бастар жол» жаңа экономикалық саясатын, Қазақстан Республикасының 2006-2016 жылдарға арналған гендерлік теңдік стратегиясын іске асыруға әйелдер қауымының белсене қатысуы, отбасылық-демографиялық саясатты дамыту мәселелері талқыланды.
Сапар қорытындысы бойынша Г.Әбдіқалықова мемлекеттік органдарға бірқатар нақты тапсырма берді. 
///Жиынды ашқан Мемлекет басшысы Қазақстанға жаһандық, әсіресе өңірлік нарықта табысты бәсекеге қабілетті, қуатты әрі технологиялық тұрғыдан прогрессивті өнеркәсіп қажет екенін атап өтті.
«Біз әлемдік конъюнктураның нашарлаған жағдайында бәсекенің артқанын, сауда қақтығыстарының шиеленіскенін, жалпы жаһандық қарама-қайшылықтарды бақылап отырмыз. Біз көріп отырғандай, әлем бір орнында тұрмайды. Сондықтан, біз уақыттан қалып қоймауымыз қажет», – деді Қасым-Жомарт Тоқаев.
Президент мемлекеттік органдар мен бизнес өкілдері кездесуінің мақсаты экономикадағы құрылымдық өзгерістерді табысты іске асыру үшін шешуге тиісті мәселелерді талқылау екенін айтты.
«Индустрияландыру жылдары тартылған инвестиция көлемі 8 триллион теңге болатын 1 250 жаңа өнеркәсіп орындары пайда болды. 120 мың жаңа жұмыс орындары ашылған. Қазақстанда бұрын өндірілмеген 500-ден астам жаңа өнім түрлерін шығару жолға қойылды» деп, Мемлекет басшысы атқарылған жұмыстардың қорытындысын шығарды.
Сонымен қатар, Қасым-Жомарт Тоқаевтың бағалауы бойынша экономика құрылымында түбегейлі өзгеріс байқалмайды. 10 жылдан астам уақыт бойы жалпы ішкі өнімдегі өңдеу өнеркәсібінің үлесі 11 пайыздың айналасында. 2015-2018 жылдар аралығында еңбек өнімділігінің өсімі жоспарланған 12 пайыздың орнына 4 пайызға ғана жетті.
Осыған байланысты Президент Үкімет пен әкімдіктердің шешуі тиіс бірқатар міндеттерді атап өтті.
Бірінші бағыт – дайын өнім экспортын белсенді дамыту. Баяндамада атап өтілгендей, соңғы 3 жыл ішінде экспорттың жалпы құрылымында өңдеу секторының үлесі 34 пайыздан 8 пайызға, яғни 2016-2018 жылдары 26 пайызға дейін төмендеген. Қазақстан өңдеу өнеркәсібінің 180-ге жуық тауар түрлерін экспорттайды. Бұл көрсеткіш Ресейде – 358, Беларусьте – 690, Қытайда – 1400, Экономикалық ынтымақтастық және даму ұйымы елдері бойынша орташа көрсеткіш – 1950.
Мемлекет басшысы отандық өндірушілердің сыртқы нарыққа шығуына серпін беретін бірқатар нақты шараларды ұсынды. Оның айтуынша, перспективті экспорт нарықтарына талдау жасау, осы нарықтарға шығу үшін кедендік салықтарды, тарифтік және басқа да талаптарды зерттеу, тиімді көлік-логистикалық шешімдерді анықтау қажет.
Назар аударатын тағы бір маңызды сала – сапалы маркетинг. Қасым-Жомарт Тоқаев атап өткендей, жалпымемлекеттік бренд, ал оның базасында инвестициялық, туристік және салалық брендтер қалыптастыру жөніндегі тапсырма әлі орындалмаған. Президенттің айтуынша, мұндай ахуал отандық өнім үшін шатырлы брендтерді қалыптастыруда да байқалады.
Мемлекет басшысы Үкіметке бренд қалыптастыру жөніндегі жұмыстарды аяқтауға екі ай уақыт берді.
Екінші бағыт – «қарапайым заттар экономикасын» дамыту. «Елімізде біз мақтан тұтатын көптеген тауар өндірістері бар», – деп санайды Қасым-Жомарт Тоқаев.
Отандық өндірушілерді қолдауға бөлінген мақсатты 600 миллиард теңге бюрократиялық проблемаларға байланысты тиісті адресатына жетпеген.
«Маған баяндалғандай, 16 тамыздағы жағдай бойынша жалпы құны 62,3 миллиард теңгені құрайтын 148 жоба ғана мақұлданған», – деді Президент.
Қазақстан Президенті мемлекет реттейтін сатып алулардың жағдайын сынға алып, жыл сайын мұның көлемі 10 триллион теңгеден асатынын атап өтті. «Бұл ретте, Қазақстанның үлесі 34 пайызды құрап отыр. Бұл дұрыс емес. Біз оның үлесін әлдеқайда арттыра аламыз», – деді Қасым-Жомарт Тоқаев.
Мемлекет басшысы сөйлеген сөзінде инвестиция саласындағы ахуалға жан-жақты талдау жасады. Атап айтқанда, Қазақстан Президенті еркін экономикалық және индустриялық аймақтар «инвестиция тарту орындарына» толықтай айнала алмағанын атап өтті.
Сонымен қатар Президент жоғары қайта жасау өндірісінің, индустрия 4.0 элементтері мен инновацияны дамытудың, индустрияландыруға қолдау көрсету құралдарының тиімділігін арттырудың перспективаларына тоқталды.
«Жаңа экономиканы құру базалық салаларды инновациялық және ғылыми-техникалық тұрғыдан ілгерілетуге, сондай-ақ «болашақ экономикасының» салаларын дамытуға негізделуге тиіс», – деді Мемлекет басшысы.
Жиын барысында Индустрия және инфрақұрылымдық даму министрі Роман Скляр, «Самұрық-Қазына» ҰӘҚ» АҚ басқармасының төрағасы Ахметжан Есімов, «Евразиан Фудс» АҚ басқармасының төрағасы Олег Винокуров, Қарағанды облысы Кәсіпкерлер палатасының өңірлік кеңесі жанындағы жеңіл өнеркәсіп комитетінің төрағасы Андрей Шмарин, «Azala cotton» ЖШС бас директоры Бауыржан Жамалов, «Зерде» ЖШС бас директоры Мұхтар Битеміров, «Алматы вентилят зауыты» ЖШС бас директоры Марат Баққұлов, «Қазэнергокабель» АҚ бас директоры Владимир Бобров сөз сөйледі. Басқосуға Премьер-Министрдің орынбасары Жеңіс Қасымбек, Сауда және интеграция министрі Бақыт Сұлтанов та қатысты.
Қасым-Жомарт Тоқаевтың ескертпелері мен жиынға қатысушылардың ұсыныстары индустрияландырудың үшінші бесжылдығының жобасын жетілдіру барысында ескерілетін болады.













///
	

	Кездесу барысында Нұрсұлтан Назарбаев Қазақстан мен Ресейдің көптеген қызмет саласындағы, соның ішінде әскери және әскери-техникалық салалардағы ынтымақтастығын нығайтудың маңыздылығын атап өтті.

	- Ресей біздің еліміздің ең маңызды стратегиялық серіктесінің бірі болған, болып келді, бола береді және мен бұл жайт екі мемлекетті дамыту мүддесіне сай келеді деп санаймын. Біздің елдеріміздің қорғаныс ведомстволары өте тығыз байланыста болып, ҰҚШҰ аясында, әскери-техника саласында, сондай-ақ ынтымақтастықтың өзге де маңызды салаларында өзара белсенді іс-қимыл жүргізуі қажет. Ресей Федерациясының Президентімен соңғы кездесуде біз осы бағыттағы жұмысты жалғастыруға келістік, - деді Қазақстан Президенті.

	Өз кезегінде С.Шойгу Қазақстанға жасаған сапары барысында ҰҚШҰ қызметінің, әскери-техникалық ынтымақтастықтың перспективаларына, сондай-ақ оқыту және білім беру бағдарламаларын одан әрі дамытуға қатысты кең ауқымдағы кешенді мәселелер қаралғанын атап өтті.

	- Әуе шабуылына қарсы қорғаныстың бірлескен жобасы туралы келісімге қол қою жөніндегі алты жылға созылған ауқымды жұмыстың аяқталуы маңызды кезең болып саналады. Біз оны бүгінде өзекті деп санаймыз және біздің алдымызда әуе шабуылына қарсы қорғаныстың бірыңғай кеңістігін құру жөнінде үлкен істер тұр. Біз стратегиялық серіктес, көрші болып келдік және болып қала береміз. Елдеріміздің Президенттері алдымызға мемлекеттеріміздің қорғанысы мен қауіпсіздігінің барлық жүйесін жетілдіру жөнінде салмақты міндеттер қойды. Қазақстан Президентімен кездесуде ынтымақтастығымыздың бұдан арғы жоспарлары толық қолдау тапты, - деді Ресей Федерациясының Қорғаныс министрі.

	Кездесуде екі мемлекеттің шекараларын қорғау деңгейін арттыру, сондай-ақ, өңірлік және жаһандық қауіпсіздікті қамтамасыз ету жөніндегі міндеттер талқыланды. 

	Бүгінде Қазақстан мен Ресей арасында әскери және әскери-техикалық ынтымақтастықтың әртүрлі бағыттары бойынша 60-тан астам құжатқа қол қойылған.                     

/// 
Қазақстан Президентінің төрағалығымен 16 ақпанда Алматы қаласын дамыту және 2017 жылы 28-ші Дүниежүзілік қысқы Универсиаданы өткізуге дайындық жөнінде кеңес өтеді.
Сонымен қатар, Мемлекет басшысы қаладағы бірқатар әлеуметтік нысандарға барады деп жоспарланып отыр. 
///Кездесу барысында Ұлттық банк төрағасы Қазақстан Президентіне 2016 жылғы 11 айдағы қаржы нарығының бүгінгі нәтижелері туралы баяндады.
Ұлттық банк басшысы теңге бағамының әлемдік негізгі валюталарға қатысты тұрақтанып келе жатқанын атап өтті.
– Ұлттық банк соңғы айларда валюта саудасына қатысып отырған жоқ. Осылайша, айырбас бағамы Ұлттық банктің араласуынсыз, өте еркін жағдайда қалыптасуда. Нарықта құнсыздану қатері азайды. Теңге 3,4%-ға нығайды, негізінен бұл биылғы желтоқсанда мұнай бағасының көтерілуіне байланысты болып отыр, – деді Д.Ақышев.
Сондай-ақ, Ұлттық банк төрағасы биылғы қараша айының қорытындысы бойынша инфляция көрсеткіші қайтадан бір таңбалы санға оралып, 2016 жылғы 11 айда 7,5%  болып отырғанын мәлімдеді.
Елбасы ұлттық валютаның еркін айырбас бағамына көшуі былтыр оң нәтиже бергенін атап өтті.
– Теңгенің енгізілген еркін айырбас бағамы өзін-өзі ақтады. Айырбас бағамы әлемдік бағаға байланысты болғандықтан, бірқатар ауытқулар орын алуы мүмкін. Алайда, біз тиісті шаралар қабылдауға әзірміз, – деді Нұрсұлтан Назарбаев.
Мемлекет басшысы банк жүйесіндегі ахуалды одан әрі тұрақтандыруға қатысты және қаржы нарығындағы жұмыс жөнінде бірқатар нақты тапсырма берді.

///Кездесу барысында Қазақстан мен Дүниежүзілік денсаулық сақтау ұйымы арасындағы ынтымақтастықты дамыту перспективалары талқыланды. Гүлшара Әбдіқалықова Ж.Якабты Тедрос Адханомның Дүниежүзілік денсаулық сақтау ұйымының жаңа Бас директоры болып тағайындалуымен құттықтады.
Мемлекеттік хатшы Дүниежүзілік денсаулық сақтау ұйымының қоғамдық денсаулық сақтау жүйелері мен қызметтерін нығайтуға бағытталған барлық бастамаларының маңыздылығын атап өтті.
Гүлшара Әбдіқалықова еліміздің денсаулық сақтаудың, соның ішінде БҰҰ-ның орнықты даму мақсаттарына қол жеткізудің өзекті мәселелерін шешу үшін Дүниежүзілік денсаулық сақтау ұйымымен бірлескен жобаларды іске асыруға  белсенді атсалысып отырғанын айтты.
Мемлекеттік хатшы Қазақстан Республикасындағы денсаулық сақтауды дамытудың мемлекеттік бағдарламасын іске асыруда, атап айтқанда ана мен бала денсаулығын қорғау, өкпе ауруының алдын алу әрі онымен күресу, медициналық және фармацевтикалық білім беру және т.б. мәселелер бойынша Дүниежүзілік денсаулық сақтау ұйымы тарапынан қолдау көрсетіліп жатқанын атап өтті.
Әңгімелесу барысында Дүниежүзілік денсаулық сақтау ұйымының географиялық тұрғыдан шалғайда орналасқан Алматы қаласындағы Алғашқы медициналық-санитарлық көмек көрсету офисі қызметінің мәселелері талқыланды.
Сондай-ақ, Гүлшара Әбдіқалықова Қазақстанның Алматы қаласында БҰҰ-ның көпжақты дипломатия жөніндегі хабын құру бастамасы туралы айтты.
Ж.Якаб Қазақстанның денсаулық сақтау саласы бойынша жүргізіп отырған саясатына ризашылық білдірді.
/// 
Шараға сондай-ақ Қазақстан мен Ресей үкіметтерінің мүшелері, өңірлердің басшылары қатысты.
Мемлекет басшысы өз сөзінде В.Путинге шараның жоғары деңгейде ұйымдастырылғаны үшін алғыс айтып, Қазақстан тарапы форумға зор мән беретінін атап өтті.
Елдеріміз арасындағы тауар айналымының негізгі көлемі өңірлер арқылы іске асырылады. Бұл дәстүрді әсіресе қазір, әлемдік дағдарыстың әсерін сезініп отырған кезде жалғастыру қажет. Шараның болашақ ұрпақ үшін жұмыс істеп, пайда әкелетін, гипержобаға айналған Сочиде өтуінің символдық нышаны бар, – деді Нұрсұлтан Назарбаев.
Қазақстан Президенті сондай-ақ әлемдегі ең тұрақты валюта азық-түлік екенін атай отырып, форум тақырыбының маңыздылығын айтты.  
Біздер аграрлық-өнеркәсіптік елдерміз, сәйкесінше осы салада зор мүмкіндіктеріміз бар. БҰҰ деректері бойынша, 2050 жылға қарай Жер бетіндегі халық саны 9 миллиард адамға жетеді. Сондықтан азық-түлік қауіпсіздігі бұдан әрі қарай жаһандық дамудың өзекті мәселесіне айналады. Қазақстан мен Ресей баға жетпес байлыққа – жалпы аумағы 435 миллион гектар ауқымды ауыл шаруашылығы жерлеріне, іргелі аграрлық ғылым тәжірибесіне ие болып отыр. Табиғи-климаттық аймақтардың әралуандылығы, топырақтың құнарлылығы бізге көптеген аграрлық сала бойынша бәсекеге қабілетті болуға мүмкіндік береді, – деді Мемлекет басшысы.
Нұрсұлтан Назарбаев Қазақстан мен Ресейдің агроөнеркәсіп кешені бірегей экспорттық әлеуетке ие екенін айтты.
Қытай, Үндістан, Каспий маңы мен Орталық Азия елдерінің жиынтық импортының өзі ғана 170 миллиард АҚШ долларынан асады. Біздің елдеріміздің әлемдік азық-түлік нарығында жетекші рөлге ие болу үшін қажетті әлеуеті бар. Ресей қазірдің өзінде астық экспорты бойынша әлемде үшінші орын алады. Бүгінде біздің ел де осы нарықтың бір бөлігі болып саналады,  – деді Қазақстан Президенті.
Мемлекет басшысы бүгінде аграрлық саланың мүмкіндіктері  толық пайдаланылмай отырғанын да айтты.
Біздің елдерімізге сүт өндірісінің тек 6 пайызы, сиыр етінің 3 пайызы тиесілі. Еңбек өнімділігі Канада мен Қытайға қарағанда 8-10 есе төмен. Қазір жағымсыз экономикалық үрдістер елдеріміздің дамуына кері әсер етіп отыр. Сонымен бірге бұл жағдай өсімнің, соның ішінде ауыл шаруашылығы саласындағы өсімнің ішкі резервтерін ашуға мүмкіндік береді, – деді Нұрсұлтан Назарбаев.
Осыған байланысты Қазақстан Президенті елдеріміздің аграршылары мен өңдеушілері арасындағы өндірістік кооперацияны кеңейту қажеттігіне назар аударды.
Бүгінде елдеріміз Еуразиялық экономикалық одақта болса да,  аграрлықтардың жұмысы әрқилы екенін байқап отырмыз. Ресей 1,5 миллион тонна ет импорттайды, соның ішіндегі 600 мың тонна сиыр етін үшінші елдерден әкеледі. Қазақстан қазір осы нарықты игеру жұмыстарын жүргізіп жатыр, өйткені бізде мал шаруашылығы саласында зор әлеует бар. Республикамыз қазір жылына 4 мың тонна сиыр етін өндіреді. Біз бұл көрсеткішті ұлғайтуға дайынбыз. Еліміздің оңтүстігінен жеміс-жидек пен көкөніс өнімдерін Ресей нарығына жеткізу көлемін ұлғайтуға қажетті айтарлықтай ресурс бар және біз Түркиядан, Польшадан, Қытайдан келетін импортты алмастыра аламыз, – деді Мемлекет басшысы.
Сонымен қатар Нұрсұлтан Назарбаев тағы бір басымдық ретінде өнімнің құрамын нақты айқындау тұрғысынан жаңа стандарттар мен техникалық регламент талаптарын әзірлеу мәселесіне тоқталды. 
Қазақстан Президенті ауыл шаруашылығында инновациялар енгізудің маңыздылығын да атап өтті.
Аграрлық сектор жаңғыртуды, озық технологиялар енгізуді қажет етеді. Израильді мысалға келтірейін, бұл елдің іс жүзінде құнарлы жері жоқ болса да, әлемдік нарыққа жеміс-жидек және көкөніс өнімдерін шығарады. Сондықтан елдеріміздің ауыл шаруашылығы министрліктері бірлескен агроинновация орталықтарын құру мәселесін ойластырғаны жөн, – деді Мемлекет басшысы.
Нұрсұлтан Назарбаев өзара инвестициялар, трансшекаралық бірлескен кәсіпорындар  құру, өндірістік тізбектер түзу, сапалы көлік-логистика инфрақұрылымын қамтамасыз ету саласындағы ынтымақтастықтың маңыздылығын айтты.
Қазақстан Ресей арқылы өтетін Батыс Еуропа – Батыс Қытай дәлізі құрылысын аяқтауға таяды. Осының арқасында біз азық-түлік жеткізу мөлшерін ұлғайту жөніндегі орталықтар құра алар едік. Бұл үшін Еуразия даму банкінің ресурстарын пайдалануға болады. Мәселен, банктің биыл қаржыландырған 12 жобасының 10-ы ауыл шаруашылығына тиесілі, – деді Қазақстан Президенті.
Соңында Мемлекет басшысы Еуразиялық экономикалық одақтан артықшылық алу және мүше елдердің экономикалық мүдделерін бірлесіп қорғауды қамтамасыз ету қажеттігін атап көрсетті.
Қазір ЕАЭО күрделі кезді бастан өткеруде, тауар айналымы 20-25 пайызға төмендеп кетті. Бірақ мәселе интеграцияға емес, сыртқы ықпалдарға, соның ішінде әлемдік нарықтағы тұрақсыздыққа байланысты болып отыр. Біз қиын кезеңді еңсеруге тиіспіз. Кез келген дағдарыстан соң өсім болады, сондықтан тың серпіліске дайындалуымыз керек, – деді Нұрсұлтан Назарбаев. 


/// 
Әңгімелесу барысында Сауд Арабиясының королі Мемлекет басшысын барша мұсылман үшін қасиетті Рамазан айының басталуымен құттықтап, қазақстандықтарға бақ-береке тіледі.
Екі мемлекет көшбасшылары Қазақстан-Саудия серіктестігінің басымдығы бар бағыттарын талқылады. Тараптар халықаралық ұйымдар аясындағы саяси диалог пен жемісті ықпалдастықтың деңгейі жоғары екенін атап өтті.  
Сонымен қатар сауда-экономикалық және инвестициялық ынтымақтастықты одан әрі арттыру мәселелері жөнінде пікір алмасылды.
Салман бен Әбдел Әзиз Әл Сауд елдеріміздің ғасырлар бойғы достық пен өзара тиімді ынтымақтастыққа негізделген  қарым-қатынасы алдағы уақытта да Қазақстан мен Сауд Арабиясының достас халықтары мүддесіне қызмет ете беретініне сенім білдірді. 
Телефонмен сөйлесуге Саудия тарапы бастамашы болды.
/// 
Кеңеске Президент Әкімшілігінің Басшысы Н.Нығматулин, Ұлттық банк төрағасы Д.Ақышев, Президент Әкімшілігі Басшысының орынбасары Қ.Ақсақалов, сондай-ақ министрліктердің, жергілікті атқарушы органдардың, құқық қорғау құрылымдарының басшылары, іскер және ғылыми орта өкілдері қатысты.
Іс-шараны ашқан Мемлекет басшысы отандық экономиканың тиімділігін арттыру жөнінде қойылған міндеттерді жүзеге асыру көбіне өңірлерге байланысты екенін, олардың қатарында Алматы маңызды рөл атқаратынын айтты.
Қала ірі экономикалық орталық ретінде қалыптасты, ол республикалық бюджеттің доноры болып табылады және бүгінде жиынтық ішкі өнімнің бестен бірін қамтамасыз етеді. Алматы жетекші білім орталығы да болып саналады, мұнда елдегі жоғары оқу орындарының 40 пайыздайы шоғырланған. 86 ғылыми-зерттеу институты мен 11 мың ғылыми қызметкерлерді қамтитын, инновация мен экономиканың ғылыми қамтымды секторларын дамытуға қомақты үлес қосуы тиіс салмақты ғылыми әлеует бар. Қалада 17 республикалық мәдениет және өнер ұйымы жұмыс істейді. Халықаралық деңгейдегі қазіргі заманғы спорт нысандарының желісі құрылған, олар алматылықтарды ғана емес, өзге өңірлер мен елдерден айтарлықтай мөлшерде туристер тартып отыр, – деді Нұрсұлтан Назарбаев.
Қазақстан Президенті Үкіметтің кеңейтілген отырысында жарияланған, ақша-несие саясатының тиімділігін арттыруға және елдегі қаржы тұрақтылығын сақтауға бағытталған экономиканы қосымша қолдау шараларын да еске салды.
Сарапшылардың мәліметінше, әлемдік экономиканы жайлаған дағдарыс ұзаққа созылады. Біз қабылдаған, жалпы құны шамамен 2 триллион теңге көлемінде болатын қосымша шаралар 60 мың адамды жұмыспен белсенді қамтуға, 18 мың жаңа жұмыс орнын ашуға және мыңға тарта инфрақұрылымдық жобаларды іске асыруға мүмкіндік береді. Қойылған міндеттерді тиімді жүзеге асыру негізінен өңірлер мен мемлекеттік аппараттың кәсібилігіне байланысты болады, – деді Мемлекет басшысы.
Нұрсұлтан Назарбаев қаржы ресурстарының шектеулі екендігін ескеріп, оны барынша тиімді пайдалану қажеттігін айтты.
Қаланың алдына қоятын негізгі міндетім – инвестиция тарту, жұмыс орындарын ашу. Әкім мен оның аппаратының жұмысын бағалау осыған байланысты болады. Мемлекет-жекеменшік серіктестігін белсенді түрде енгізу қажет. Әкім баяндағандай, қалада бұл жұмыстар қазірдің өзінде басталып кетті. Тек биыл ғана жалпы құны 30 миллиард теңгеге мемлекет-жекеменшік серіктестігі негізінде 25 балабақша, 3 мектеп және бір емхана салынады, – деді Қазақстан Президенті.
Сонымен қатар, Мемлекет басшысы әкімдікке қаладағы ірі жобаларды жүзеге асыру үшін инвестиция тарту мәселесін пысықтауды тапсырды.
Алты жыл бұрын менің тапсырмаммен индустриялық даму бағдарламасы іске қосылды. Осы уақыт аралығында елде 900 жаңа нысан салынды, 100 мыңға жуық жұмыс орны ашылды. Сонымен бірге, осы бағдарлама басталғаннан бері Алматыда жалпы инвестиция көлемі 285 миллиард теңге болатын барлығы 27 жоба жүзеге асырылған, соның  243 миллиард теңгесі үш жобаға тиесілі. Тек 42 миллиард теңгесі ғана жеке инвестициялардың үлесінде. Алматының әлеуеті үшін бұл жеткіліксіз, – деп атап өтті Нұрсұлтан Назарбаев.
Бұл ретте Қазақстан Президенті Алматы қаласының іскерлік ортасында инновациялық, жобалық-конструкторлық және сервистік кәсіпорындарды ұлғайту қажеттігіне назар аударды.
Қазіргі заманғы қалаға инновациялық экономика қажет. Бұны уақыт пен күшейіп келе жатқан жаһандық бәсекелестік талап етіп отыр. Сол үшін біз Алматыда «Алатау инновациялық технологиялар паркі» арнаулы экономикалық аймағын құрдық. Бүгінде 150 компания тартылып, олар 15,5 миллиард теңге инвестиция салды. Бұл жұмыстың басы ғана, жүктеме деңгейі мен еңбек өнімділігін арттыру қажет. Алматыда 42 жоғары оқу орны,  соның ішінде алты ұлттық оқу орны мен барлық студенттердің үштен бірі шоғырланған. Алайда олардың жанында екі технопарк қана жұмыс істейді. Біреуі – әл-Фараби атындағы Қазақ ұлттық университетінің жанында, екіншісі – Қ.Сәтбаев атындағы Қазақ ұлттық техникалық зерттеу университеті жанында, – деді Мемлекет басшысы.
Осыған байланысты Нұрсұлтан Назарбаев жас ғалымдар мен студенттерге өз идеяларын жүзеге асыру және жаңа әзірлемелерді енгізу үшін қажетті жағдайлар жасау міндетін қойып, білім және ғылым министрі Е.Сағадиевке осы тапсырманың орындалуын айрықша бақылауға алуды тапсырды.  
Сонымен қатар Қазақстан Президенті жергілікті атқарушы органдарды шағын және орта бизнесті белсене қолдауға шақырды.
Бұл сектор Алматының өңірлік жиынтық өнімінің 85%-ын құрайды. Өндіріс көлемін сақтау, шағын және орта бизнесті қолдау үшін елде жалпы 600 миллиард теңге бөлінеді. Капиталды заңдастыру үдерісі айтарлықтай жеңілдетілуде. Халықтың жұмыспен қамтылуын қолдау үшін қалаға қосымша 2,7 миллиард теңге бөлінеді, бұл тағы 2 мың адамды жұмыспен қамтуға мүмкіндік береді. Алматы бірінші кезекте осы мүмкіндіктерді пайдалануға тиіс. Барлық банктер, шағын және орта бизнес субьектілерінің бестен бірі дерлігі осында орналасқан, құрылыс секторы дамыған. Сондықтан әкімдікке осы бағыттардың барлығы бойынша жұмысты жандандыру қажет, – деді Мемлекет басшысы.
Нұрсұлтан Назарбаев тұрғын үй құрылысын одан әрі дамыту ісіне назар аударды.
«Нұрлы жол» бағдарламасы аясында тұрғын үй құрылысына 47 миллиард теңге бөлініп, 3000-нан астам пәтер салынатын болады. Бұл ретте 1 шаршы метр баспана бағасы Алматы үшін 200 мың теңгеден аспайды. Кезекте тұрғандарға сатып алу құқығы берілетін жалдамалы тұрғын үй үшін төлем 1 шаршы метріне 1230 теңгеден, ал сатып алу құқығынсыз 640 теңгеден аспайды, – деді Қазақстан Президенті.
Мемлекет басшысы тұрғын үй-коммуналдық шаруашылық және қала халқына әлеуметтік қызмет көрсету саласындағы түйткілдерді де шешу қажеттігін атап өтті.
Таяуда сіздерде әкімдердің халық алдындағы есеп беру жиындары аяқталды. Қалалықтар көтеретін негізгі мәселелер тұрғын үй-коммуналдық шаруашылығына, көлік қатынасына, тұрақтарға, арық желісіне байланысты болып келеді. Әкімдік қоғамдық көлік жүйесін дамытуға, қала халқына қызмет көрсету деңгейін арттыруға қатысты жұмысты жалғастыруы керек. «Оңай» электрондық билет жүйесінің кейбір қолайсыз және әлі шикі тұстарына қатысты белгілі бір шағымдар бар. Экология проблемасы да Алматы үшін мейлінше өзекті мәселе болып қалып отыр. Әкімдік қаланы көгалдандыру, көлікті және жекеменшік үйлерді газға көшіру, қалаға сырттан кіретін 250 мыңнан астам көліктердің қозғалысын реттеу жұмыстарын жалғастыруы керек. Бұл орайда осы саладағы халықаралық тәжірибені зерттеу қажет, – деді Қазақстан Президенті.
Сондай-ақ Мемлекет басшысы ипотекалық несие алушылардың проблемаларына тоқталды.
Менің тапсырмам бойынша Үкімет бұл түйткілді шешу жөніндегі жұмысты бастады. 25 мыңға жуық проблемалық несиелерді қайта қаржыландыру үшін 130 миллиард теңге бөлінді. Алматыда 7 мыңға жуық проблемалық несие иелері арасынан 3565 өтінім банктер қарауына ұсынылып, соның 1470-і қазірдің өзінде қайта қаржыландырылды. Бұл жұмысты жалғастыру керек. Бұл ретте 90 миллиардқа жуық теңге әлі игерілген жоқ. Мұндай шырғалаң халықтың наразылығын тудырады. Дегенмен, көмек тек шынымен мұқтаждарға ғана көрсетілуге тиіс, – деді Нұрсұлтан Назарбаев.
Қазақстан Президенті криминогендік ахуалға да тоқталып, азаматтардың қауіпсіздігін күшейту қажеттігіне назар аударды. Атап айтқанда, Мемлекет басшысы универсиаданың басталуы және айтарлықтай көп спортшылардың, жанкүйерлердің, туристердің келуі қарсаңында қалада құқықтық тәртіпті қатайту жөнінде кешенді шаралар қабылдап, бейнекамералар орнатып, көшелерді жарықтандыру ісін жалғастыруды тапсырды.
Нұрсұлтан Назарбаев атап өткендей, универсиада өткізу Қазақстан үшін  елеулі экономикалық тиімділік әкелетін маңызды имидждік жоба болып саналады. Осы орайда Қазақстан Президенті Үкіметке ұйымдастыру комитетімен және қала әкімдігімен бірлесіп, бұл іс-шараға ойдағыдай дайындық жасау үшін барлық қажетті шараларды қабылдауды тапсырды.
Бүгінде бірқатар нысандар әлі дайын емес. «Медеу» мұзайдынының, «Шымбұлақ» тау-шаңғысы базасының және Балуан Шолақ атындағы Спорт сарайының дайындығы айтарлықтай алаңдаушылық туғызады. Бұдан бөлек, ойындар өткен соң нысандарды қалай пайдалану керектігі жөнінде қазірдің өзінде ойлану қажет. Бұл ретте бюджетке түсетін салмақ мейлінше аз, ал  спорт нысандары халық үшін қолжетімді болуға тиіс. Универсиаданы өткізу қаланың дамуына тың серпін беріп, оның архитектуралық келбетін жақсартып, қонақ үйлердегі, мейрамханалардағы, қоғамдық көліктегі және спорт нысандарындағы қызмет көрсету деңгейін арттыруға тиіс. Соның бәрі шағын және орта бизнесті жандандырып, көрсетілетін қызмет ауқымын ұлғайтып, жаңа жұмыс орындарын ашуға септігін тигізеді, – деді Мемлекет басшысы.
Сондай-ақ іс-шара барысында  Инвестиция және даму министрі Ә.Исекешев, Мәдениет және спорт министрі А.Мұхамедиұлы, Алматы қаласының әкімі Б.Байбек баяндама жасады.
 

///Берік Мәжитұлы Имашев Қазақстан Республикасы Орталық сайлау комиссиясының төрағасы болып тағайындалсын.
 
Қазақстан Республикасының
         Президенті                                                                                                           Н.Назарбаев
 
Астана, Ақорда, 2016 жылғы 13 қыркүйек
                 № 327
/// 
Он мыңға жуық адам қатысқан рәсім барысында Ұлы Отан соғысы кезінде ұрыс даласында қаза тапқан сарбаздарды бір минуттық үнсіздікпен еске алу шарасы өтті.
Мемлекет басшысы монументке гүл қойғаннан соң соғыс және еңбек ардагерлерімен әңгімелесті.
Елбасы барша қазақстандықтарды Жеңіс күнімен құттықтады.
– Бұл соғысқа көп ел қатысты, миллиондаған адамдар майдан даласында қаза тапты және соншасы жарақат алды, жақындары жапа шекті. Біз – жеңімпаз әкелердің бақытты ұрпағымыз. Егер олар жеңіске жетпегенде, қазір біздің жағдайымыз қандай боларын елестетудің өзі қиын. Сондықтан ардагерлеріміз мерекеде ғана емес, күнделікті өмірде де барлық құрметке лайық. Мен жастардың оларға әрдайым көмектескенін, қарт ата-аналарын құрметтегенін қалаймын, біздің халық солай болуға тиіс. Ардагерлер арамызда аман-есен ұзақ жүріп, адамгершілік, моральдық ұстанымдарымен жас буынға үлгі бола берсін. Мерекелеріңізбен, қымбатты қазақстандықтар! Әрбір отбасыға бақыт, табыс және ашық аспан тілеймін! – деді Нұрсұлтан Назарбаев. 



///
	 

	Сарапшылық кеңес отырыстарын өткізу тәжірибесінде пікірлесу алғаш рет Қазақстанның жетекші университеттерінің, Алматы қаласындағы зерттеу институттары мен қорлардың сарапшыларының, сондай-ақ мемлекеттік органдар басшыларының қатысуымен бейнеконференция байланысы арқылы өтті.

	Күн тәртібінде үкіметтік емес ұйымдардың, қорлар мен зерттеу орталықтарының жұмысындағы жаңа үрдістер, сондай-ақ мемлекеттік органдардың ұлттық қауіпсіздік саласындағы болжамдық-талдамалық жұмыстарының мәселелері қамтылды.

	Талқылау барысында ҚР Президентінің Көмекшісі – Қауіпсіздік Кеңесінің хатшысы Қ.П.Қожамжаров үкіметтік емес ұйымдардың елдің әлеуметтік-экономикалық және қоғамдық өмірінде алатын маңызды жасампаздық рөліне ерекше тоқталды.  

	Сарапшылар Қазақстанның үкіметтік емес ұйымдар саласын реттейтін заңнамасы ТМД кеңістігі бойынша мейлінше либералды саналатынын, ел үкіметі азаматтық бастамаларды дамытуға жан-жақты жағдай жасап келе жатқанын атап өтті.  

	Қ.Қожамжаров үкіметтік емес ұйымдар қызметіндегі аса түйткілді мәселелерге ерекше назар аудара отырып, олардың ең маңызды миссиясы – Қазақстанның орнықты әрі табысты дамуы екенін айтты. Осыған орай ол ұлттық және халықаралық үкіметтік емес ұйымдарды, қорлар мен институттарды мемлекет пен қоғам үшін стратегиялық маңызы бар міндеттерді орындауда сындарлы қарым-қатынас орнатуға шақырды.

	Президент Көмекшісі – Қауіпсіздік Кеңесінің хатшысы аумалы-төкпелі халықаралық жағдай мен ұлттық қауіпсіздік алдында тұрған сын-қатерлер отандық сарапшылар қауымы мен мемлекеттің өзара тығыз қарым-қатынас орнатуын талап ететінін айтты.

	Отырыс қорытындысы бойынша Сарапшылық кеңес нақты ұсынымдар берді, олар Қауіпсіздік Кеңесі мен оның ведомствоаралық комиссиялары жұмысы барысында пайдаланылатын болды.
/// 
Нұрсұлтан Назарбаев спорт кешенінің инфрақұрылымымен танысты. Мұнда 2017 жылы қысқы Универсиаданың ашылу және жабылу рәсімі, сондай-ақ мәнерлеп сырғанау мен керлингтен жарыстар өтеді.
Мемлекет басшысына қаланың негізгі әлеуметтік-экономикалық көрсеткіштері, «Нұрлы жол» бағдарламасы аясында Алматы облысындағы автомобиль жолдары желісін, инновациялық кластер және «Инновациялық технологиялар паркі» арнаулы экономикалық аймағын дамыту барысы туралы баяндалды.
Қазақстан Президентіне Универсиада нысандары құрылысы және халықаралық жарыстар ұйымдастыру мәселесі бойынша бүгінге дейін атқарылған жұмыстар жөнінде айтылды. 28-ші Дүниежүзілік қысқы Универсиада дайындығына қатысты дирекция мәліметтері бойынша, іс-шараның операциялық бюджеті екі есеге – 17 миллиард теңгеге дейін ықшамдалған.
8 спорт нысанында 12 спорт түрі бойынша өтетін жарыстарға әлемнің 55 елінен 2 мыңға жуық спортшы қатысады деп жоспарланып отыр. Олар қысқы Универсиада тарихында бірінші рет Атлеттер мекенінде жайғасатын болады. Қазіргі уақытта 34 ел қатысатынын растап, онлайн-тіркеуден өтті. 
Жарыс өткізу барысында 30 мыңға жуық туристер мен шетелдік қонақтар келеді деп жобалануда. Қысқы Универсиаданың күнделікті телекөрермендер аудиториясы әлемнің 80 елін қамтып, 1 миллиард адамға жетпек.
2016 жылғы наурыздан спорт нысандарының, қала қызметтерінің өкілдерін, еріктілерді қаладағы 5 жоғары оқу орнында ағылшын тіліне оқыту бағдарламасы басталады. Жарысты ұйымдастыру ісіне 3 мыңға жуық ерікті тартылады.
***
Мұз аренасы 2017 жылғы 28-ші Дүниежүзілік қысқы Универсиада кешендері қатарына кіреді және 12 мың көрерменге арналған. Құрылыс-монтаж жұмыстарын 2016 жылғы қазанда аяқтау жоспарланған. Қазіргі кезде оның құрылысына 1,5 мың жұмысшы атсалысуда. 

///Шекара маңы ынтымақтастығын дамытудың өзекті мәселелеріне арналған форум жұмысына өңірлер мен облыстардың басшылары, салалық мемлекеттік органдар мен екі елдің іскер топтарының өкілдері қатысты.
Қазақстан Президенті Форумның мемлекеттер арасындағы өзара ықпалдастықты дамытуға бағытталған игі дәстүрге және толыққанды механизмге айналғанын, өткен жылдардағы ынтымақтастықтың нәтижесі осының айқын дәлелі екенін атап өтті.
– Өзара сауда-инвестициялық ықпалдастығымыз айтарлықтай кеңейді. 2003-2018 жылдар аралығында сауда көлемі 3,5 есе ұлғайды. 2018 жылы тауар айналымы 6,5 триллион теңгеден асты немесе 19 миллиард АҚШ долларына жетті, – деді Мемлекет басшысы.
Қасым-Жомарт Тоқаев энергетика, мұнай-газ салаларындағы екіжақты іс-қимылдардың өсу қарқынына оң баға берді.
– Каспий құбыр консорциумы құрылған сәттен бастап «Теңіз-Новороссийск» мұнай құбыры арқылы әлемдік нарыққа 500 миллион тоннадан астам мұнай жеткізілді. Бұл – айтарлықтай көрсеткіш. Сонымен қатар консорциум біздің елдеріміздің күш-жігерін біріктіру және сенімді шетелдік инвесторларды тарту арқылы алынатын синергия тұрғысынан тиімді. Біздің кәсіпорындарымыз Қазақстанның «Теңіз», «Королевское» және «Қарашығанақ» кен орындарында, сондай-ақ, трансшекаралық «Хвалынское», «Центральное» және «Құрманғазы» кен орындарында бірлескен жұмыстар жүргізуде, – деді Президент.
Мемлекет басшысы Еуразиялық экономикалық одақ аясында жүргізіліп жатқан ықпалдастықтардың нәтижелеріне тоқталды. Оның айтуынша, өңірлердің Еуразиялық экономикалық одақтың мүмкіндіктерін белсенді пайдалануы өзара сауда-саттықтың артуына, жеткізілетін тауар номенклатурасының кеңеюіне және инвестицияның ұлғаюына ықпал етті.
Қасым-Жомарт Тоқаев Қазақстан мен Ресейдің ынтымақтастығы экономиканың тұрақты өсімін қамтамасыз етудің және халықтың әл-ауқатын арттырудың негізгі тетігі бола алады деп есептейді.
– Екі елде де инвестиция тарту және экспортқа ықпал ету үшін құрылған арнайы даму институттары жеткілікті. Бұл институттар тауарларды жеткізу үшін перспективалы нарықтар мен өңірлеріміздің инвестициялық және инфрақұрылымдық мүмкіндіктерін сараптап, ол жайында бизнесті ақпараттандырып, елдеріміздің шекаралас өңірлерінің нарықтарын зерттеу жөніндегі бірлескен бағдарламаны әзірлеп, іске асыра алады. Бұл жұмысты тұрақты әрі жүйелі жүргізу керек деп есептеймін, – деді Мемлекет басшысы.
Қазақстан Президенті шекара маңындағы өңірлердің инфрақұрылымдық әлеуетін нығайтуға мүмкіндік беретін шекара маңы ынтымақтастығының бағдарламасын әзірлеуді ұсынды.
– Шекара маңы аймақтарының инфрақұрылымдық әлеуетін кеңейту және дамыту қажет. Қолданыстағы инфрақұрылым заманауи талаптарға сай келмейді. Сондықтан алдымызда ауқымды жұмыс бар. Құрылған трансұлттық дәліздерді, соның ішінде «Бір белдеу, бір жол» және «Солтүстік – Оңтүстік» мегажобаларын ескере отырып, шекаралық өткізу бекеттерін жаңғырту керек. Бүгінде өткізу бекеттерін кеңейтіп, қосымша бірнешеуін ашу қажеттігі туындап отыр, – деді Қасым-Жомарт Тоқаев.
Баяндамада екі елдің өндірістік кооперациясы саласындағы Бірлескен іс-қимылдар бағдарламасының маңызды рөл атқаратынына баса мән берілді. Президент салалық министрліктерді, өңірлерді, экспортты дамыту және қолдау институттарын үшінші елдердің нарықтарына бірлесе шығу кезінде өзара белсенді іс-қимыл жасауға шақырды. Сонымен қатар ол екі елдің бақылаушы органдарының арасында тығыз ынтымақтастық орнату пайдалы деп санайды.
– Ауыл шаруашылығы – кез келген экономиканың аса маңызды секторларының бірі екені жасырын емес. Бақылаушы органдардың осы салаға ерекше назар аударуы түсінікті және тиімді. Бірақ ол шектен шықпауы тиіс. Сондықтан әкімшілік кедергілерді болдырмау, туындайтын мәселелерді шешуде жеделдікті қамтамасыз ету үшін тиісті министрліктер мен ведомстволар арасында толыққанды, күнделікті байланыс қажет, – деді Мемлекет басшысы.  
Қасым-Жомарт Тоқаев Спорт саласындағы ынтымақтастық бағдарламасын әзірлеуді, сондай-ақ, Қазақстан астанасында Бауман атындағы университеттің базасында физика-математика мектебін ашу жөніндегі бастаманы қолдады. Сәйкесінше, Ресейдің шекаралас аймақтарының бірінде «Назарбаев Зияткерлік мектебінің» филиалын ашуға болады деп санайды.
Қасым-Жомарт Тоқаев сөзінің соңында экологиялық проблемаларды шешудің маңыздылығын айта келе, келесі өңіраралық форумды 2020 жылы Көкшетау қаласында өткізуді, сондай-ақ, оның тақырыбын «Экология және жасыл өсім саласындағы ынтымақтастық» деп атауды ұсынды.
 
Форум қорытындысы бойынша мынадай құжаттарға қол қойылды:
– «Қазақстан-Ресей» шекара маңы ынтымақтастығы бағдарламасының тұжырымдамасы;
– Қазақстан Республикасының Мәдениет және спорт министрлігі мен Ресей Федерациясының Мәдениет министрлігі арасындағы 2020-2022 жылдарға арналған ынтымақтастық бағдарламасы;
– Қазақстан Республикасының Индустрия және инфрақұрылымдық даму министрлігі мен Ресей Федерациясының Көлік министрлігі арасындағы Қазақстан-Ресей шекарасындағы өткізу бекеттерінің жұмысы жөніндегі бірлескен іс-қимыл бағдарламасы;
– Қазақстан Республикасының Ақпарат және қоғамдық даму министрлігі мен Ресей Федерациясының Жастар ісі жөніндегі федералдық агенттігі арасындағы Жастар саясаты саласындағы өзара түсіністік туралы меморандум;
– Қостанай облысының әкімдігі мен Челябі облысының үкіметі арасындағы сауда-экономикалық, ғылыми-техникалық, әлеуметтік, мәдени және гуманитарлық ынтымақтастық туралы келісім;
– Павлодар облысының әкімдігі мен Қорған облысының үкіметі арасындағы сауда-экономикалық, ғылыми-техникалық, гуманитарлық және өзге де салалардағы ынтымақтастық туралы келісім;
– Қазақстан Республикасы Павлодар облысының әкімдігі мен Ресей Федерациясы Новосібір облысының әкімшілігі арасындағы 2019-2021 жылдарға арналған сауда-экономикалық, әлеуметтік, ғылыми-техникалық және мәдени ынтымақтастық туралы келісімді іске асыру жөніндегі іс-шаралар жоспары;
– «Даму» кәсіпкерлікті дамыту қоры» акционерлік қоғамы мен «Ресейдің шағын және орта кәсіпкерлікті қолдау банкі» акционерлік қоғамы арасындағы ынтымақтастық туралы келісім.
 
 






///Мемлекет басшысы Қасым-Жомарт Тоқаев жұмыс сапары барысында Шымкент қаласының әкімшілік-іскерлік орталығын аралап, «Shymkent city» жаңа ауданының макетін, әуежайдың жаңа терминалын көрді. «Ескі қалашық», Қошқар ата өзенінің жағалауын абаттандыру және «Тұран» шағын ауданының инженерлік инфрақұрылымын салу жобаларымен танысты.
***
20,5 гектар аумақты қамтитын әкімшілік-іскерлік орталық заманауи инфрақұрылымымен, өмір сүруге және бизнес жүргізуге қолайлы жағдай жасалғандығымен ерекшеленеді, сондай-ақ қала құрылысы мен сәулетінің қазіргі стандарттарына сай келеді. Қаланың жаңа ауданында жалпы аумағы 201,2 мың шаршы метрді қамтитын 2 990 пәтері бар 47 үй салу жоспарлануда.


///
	 

	Қазақстан Президентіне сенім грамоталарын Бельгия Корольдігінің Төтенше және өкілетті елшісі Мишель Петерманс, Армения Республикасының Төтенше және өкілетті елшісі Ара Саакян, Беларусь Республикасының Төтенше және өкілетті елшісі Анатолий Ничкасов, Бразилия Федеративтік Республикасының Төтенше және өкілетті елшісі Деметрио Буэно Карвальо, Франция Республикасының Төтенше және өкілетті елшісі Франсис Этъен, Куба Республикасының Төтенше және өкілетті елшісі Карлос Энрике Валдес де ла Консепсион, Катар мемлекетінің Төтенше және өкілетті елшісі Абдулла бен Ахмед Юсиф Ахмед әл-Мутаваа тапсырды.   

	Нұрсұлтан Назарбаев елшілерді Қазақстанға келуімен және дипломатиялық өмірбаяндарының жаңа парағын ашатын жаңа қызметтерімен құттықтады.

	– Сіздер біздің елімізге ішкі саясаттағы маңызды оқиғалар кезеңінде келіп отырсыздар. Былтырғы желтоқсан айында мен ел дамуының жаңа басымдықтары белгіленген «Қазақстан-2050» стратегиясын жарияладым. Бұл бағдарламалық құжатта әлемнің дамыған 30 елінің қатарына кіру ауқымды міндеті қойылып отыр. Бүгінде бүкіл Қазақстан осы мақсатқа қол жеткізу үшін топтасты, – деді Мемлекет басшысы.

	Қазақстан Президенті еліміздің Тәуелсіздік жылдарында елдердің дипломатиялық өкілдерімен достық қарым-қатынастар қалыптасқанына назар аударды.

	Мемлекет басшысы біздің еліміздің Беларусьпен өзара тиімді ынтымақтастық аясын жүйелі түрде ұлғайтқанын атап өтті.

	– Қазақстан – Беларусь қарым-қатынастарын жандандыруға осы айдың басындағы Александр Лукашенконың Астанаға ресми сапары айтарлықтай серпін берді. Біз Кеден одағы мен Бірыңғай экономикалық кеңістік аясында да  тиімді өзара іс-қимыл жасап келеміз. Ресеймен бірлесіп Еуразиялық экономикалық одақты – теңқұқылы және өзара тиімді экономикалық интеграция қағидаттарына негізделген ұйымды құрудамыз, – деді Нұрсұлтан Назарбаев.

	Мемлекет басшысы Армения Республикасымен көпжоспарлы қарым-қатынастарды нығайтуға және одан әрі дамытуға Қазақстанның ерекше маңыз беретініне тоқталды.

	– Екі ел арасында барлық деңгейде сындарлы және өзара сенімге құрылған диалог орныққан. Біз Армениямен екіжақты сауда-экономикалық, мәдени-гуманитарлық қарым-қатынастар аясын кеңейтуге және оны тереңдетуге мүдделіміз. Біз Кеден одағы мен Бірыңғай экономикалық кеңістік аясындағы интеграция үдерістеріне Ереванның қызығушылық танытып отырғанын білеміз, – деді Қазақстан Президенті.               

	Нұрсұлтан Назарбаев Франция Қазақстанның басымдығы бар сыртқы саяси серіктесі екенін айтты.  

	– Біздің елдерімізді уақыт сынынан өткен берік достық экономикалық қатынастар біріктіреді. Астана мен Париж арасында өзара саяси түсіністіктің жоғары деңгейіне қол жеткізілді. Біздің өзара іс-қимылымызға 2008 жылғы Стратегиялық серіктестік туралы шарт айрықша сипат дарытты. Біз Президент Франсуа Олландтың Қазақстанға мемлекеттік сапарын күтудеміз. Ол екі ел арасындағы қарым-қатынастардың дамуына қуатты серпін беруге тиіс, – деді Мемлекет басшысы.

	Қазақстан Президенті республикамыздың  Бельгия Корольдігімен өзара қарым-қатынасы барлық бағытта орнықты дамып келе жатқанын қанағаттанушылықпен атап өтті.

	– Біз бірлескен инвестициялық жобаларды, соның ішінде энергетика, индустрия-инновация және экологиялық  технология, ғылыми-зерттеу жұмысы саласындағы жобаларды жүзеге асыруға мүдделіміз. Қазақтан мен Бельгия арасындағы өзара тиімді ынтымақтастық Бельгияның жаңа Королі – ұлы мәртебелі Король Филиптің қолдауы арқылы одан әрі дамиды деп сенеміз, – деді Нұрсұлтан Назарбаев.

	Мемлекет басшысы Бразилия Қазақстанның Латын Америкасындағы ірі серіктесі болып саналатынын атап көрсетті.

	– Биыл біз Қазақстан мен Бразилия Федеративтік Республикасы  арасындағы дипломатиялық қарым-қатынастардың 20 жылдығын атап өтеміз. Бразилияда былтыр еліміздің сол өңірдегі алғашқы дипломатиялық өкілдігін – Қазақстан Елшілігін аштық. Экономикалық және инвестициялық ынтымақтастық аясын кеңейтуге біздің мемлекеттеріміздің мол мүмкіндігі бар екеніне сенімдімін, – Қазақстан Президенті.

	Нұрсұлтан Назарбаев түрлі сала бойынша Қазақстан Республикасы мен Катар мемлекеті арасындағы өзара іс-қимылдың даму қарқынына көңілі толатынын жеткізді.

	– Биыл біздің елдеріміз арасында дипломатиялық қатынастардың орнағанына 20 жыл толды. Осы жылдар ішінде біз Катар арқылы Таяу Шығыс өңірінде, араб және мұсылман әлемінде сенімді әрі сындарлы серіктес таптық, – деді Мемлекет басшысы.

	Қазақстан Президенті Қазақстан  мен Куба арасындағы қарым-қатынастар әрдайым достық сипатта дамып келе жатқанын айтты.

	– Куба 1993 жылы Қазақстанда өз Елшілігін ашқан алғашқы мемлекеттердің бірі болды. Біздің елдеріміз туризм және спорт саласында ынтымақтастық орнатқан. Кубаның медицина мен фармацевтика саласындағы озық технологиялары баршаға мәлім. Біз медициналық дәрі-дәрмек шығаратын бірлескен кәсіпорындар құруға мүдделіміз, – деді Нұрсұлтан Назарбаев.

	Мемлекет басшысы шетелдік елшіліктердің Астанаға көшіп келуі толық аяқталғанын еске салып өтті.

	– Біз шетелдік дипломаттардың толыққанды жұмыс жүргізуі, тұрмыс-тіршілігі мен демалысы үшін қажетті жағдайдың бәрін жасап отырмыз. Сіздерді алда көптеген қызықты әрі ауқымды іс-шаралар күтіп тұр, – деді Қазақстан Президенті.

	Нұрсұлтан Назарбаев еліміздің маңызды халықаралық мәселелерге бастамашы болғанына тоқталды. 

	– Атап айтқанда, Қазақстан ядролық қарусыздануға қарсы күрес процесінде көшбасшы, әлемдегі ірі ядролық полигонды жапқан және ядролық арсеналдан бас тартқан алғашқы мемлекет болып саналады. Сондай-ақ, республикамыз Әлемдік және дәстүрлі діндер көшбасшылары съездері өтетін орын болып табылады. Біз Азиядағы іс-қимыл және өзара сенім шаралары кеңесінің бастамашысымыз, Ислам ынтымақтастық ұйымы аясында конференция, сондай-ақ ЕҚЫҰ-ның осы жүзжылдықтағы алғашқы Саммиті осында өтті. Астана ірі әлемдік іс-шаралар өткізу орталығына айналып келеді, – деді Мемлекет басшысы.

	Қазақстан Президенті Астанада ЭКСПО-2017 халықаралық мамандандырылған көрмесін, сондай-ақ Алматыда «Универсиада-2017» халықаралық спорт ойындарын өткізуге дайындық жүргізіліп жатқанын мәлім етті.

	– Қазақстан мен сіздердің елдеріңіздің арасындағы қарым-қатынастардың қарқынды дамуы сіздердің жемісті де мазмұнды жұмыстарыңыздың сапасына байланысы болмақ. Сіздердің қызметтеріңіз сенім мен өзара түсіністікті нығайтуға, біздің халықтарымыздың игілігі үшін екіжақты қарым-қатынастардың әлеуетін мейлінше аша түсуге бағытталады деп санаймын, – деді Қазақстан Президенті.

	Сөз соңында Нұрсұлтан Назарбаев дипломаттарды қызметке кірісулерімен тағы да құттықтап, оларға және жақындарына қонақжай қазақ жеріне қош келдіңіздер деген ізгі тілегін білдірді.

	***

	Бұқаралақ ақпарат құралдарына арналған брифинг барысында Бельгияның Төтенше және өкілетті елшісі М.Петерманс Қазақстан мен Бельгия қарым-қатынастарын күшейтуге сүбелі үлес қосатынын айтты.

	– Біздің елдеріміз арасындағы қарым-қатынастардың айтарлықтай мығым екеніне қарамастан, одан әрі дамыту үшін елеулі әлеует бар. Түрлі сектордағы экономикалық ынтымақтастық мейлінше перспективалы болып саналады. Бельгия кәсіпорындары химия өнеркәсібі, денсаулық сақтау, экология саласындағы тәжірибесін ұсына алады. Қазақстан қарқынды дамып келе жатқан ел ретінде бұл бағыттарда үлкен әлеуетке ие, – деді М.Петерманс.  

	Өз кезегінде, Армения Республикасының Төтенше және өкілетті елшісі А.Саакян Қазақстан мен Армения арасындағы саяси және экономикалық ынтымақтастыққа жаңа серпін беру ниетін білдірді.

	– Жақында ғана Арменияға келген Сауда-экономикалық ынтымақтастық жөніндегі үкіметаралық комиссия құқықтық базаны нығайту мәселесінде елеулі өзгерістер енгізе алады және жақындасудың жаңа нүктесін табуға мүмкіндік береді. Қазақстан мен Арменияның ынтымақтастығы бірнеше форматтарда – ҰҚШҰ, ЕурАзЭҚ және өзге де өңірлік әрі халықаралық ұйымдар арқылы жүзеге асырылуда. Бұған қоса, Армения әлемдік маңызы бар ЭКСПО-2017 халықаралық көрмесіне қатысу ниетінде. Армения Президенті атынан Қазақстан Президентін біздің елімізге ресми сапармен келуге шақыруды тағы да қуаттағым келеді, – деді А.Саакян.  

	Беларусь Республикасының Төтенше және өкілетті елшісі А.Ничкасов Қазақстан мен Беларусьті ұзақмерзімді ынтымақтастық пен берік дипломатиялық қатынастар байланыстыратынын айтты.

	– Бұл қарым-қатынастар екі елге жаңа экономикалық форматты – Еуразиялық экономикалық одақты қалыптастыруға мүмкіндік береді. Қазақстан қазіргі уақытта ірі өңірлік орталықтар мен әлемдік державалар арасындағы табысты дипломатиялық қатынастарды қалыптастырудың үлгісі саналады. Оған қоса, қазақстандық экономиканың үлгісі – елдің табысты дамуының үлгісі, – деді А.Ничкасов.  

	Бразилия Төтенше және өкілетті елшісі Д.Карвальо екі ел арасындағы қарым-қатынастар ең жоғары деңгейде екендігі жөнінде пікір білдірді.

	– Сыртқы істер министрі Ерлан Ыдырысовтың жақында аяқталған Бразилияға сапарының қорытындысы бойынша біздің елдеріміз арасындағы инвестициялық және сауда қарым-қатынастарын жақсарту, визасыз режім енгізу жөніндегі бірқатар келісімдерге қол қойылды. Бұл оқиға Қазақстан мен Бразилия арасындағы байланыстарды нығайту үдерісін едәуір жеңілдетеді. Екі елдің ұқсастығы олардың ірі энергия өндірушілер екендігінде және едәуір табиғи ресурстарға ие екендігінде болып отыр. Сондай-ақ, Бразилия қоршаған ортаны қорғау саласындағы және ядролық қарусыздану мәселесіндегі ынтымақтастықты нығайту ниетін көздейді, – деді Д.Карвальо.  

	Франция Республикасының Төтенше және өкілетті елшісі Ф.Этъен Қазақстан мен Франция ынтымақтастығын стратегиялық тұрғыдан маңызды деп атап өтті.

	– Қазақстан – 2008 жылғы маусымнан бері Франциямен стратегиялық серіктес саналатын Орталық Азиядағы бірден-бір ел. Елдерімізді бірлік, мәдени алуандылық, ұлттық тіл, экономикалық жетістіктер тәрізді ортақ құндылықтар біріктіреді. Екі ел арасындағы ынтымақтастықтың әлеуеті едәуір. Мен біздің қарым-қатынастарымыз дамудың жаңа серпініне ие болады деп сенемін, – деді елші.  

	Кубаның Төтенше және өкілетті елшісі К.Консепсион Қазақстанның халықаралық аренадағы рөлін бағаламау мүмкін еместігін атап өтті. Ол Қазақстан мен Куба арасында халықаралық ынтымақтастық тұрғысында, сондай-ақ сауда-экономикалық және мәдени-гуманитарлық салаларда екіжақты қарым-қатынастар тиімді орныға түсетініне сенімін білдірді. 

	Катардың Төтенше және өкілетті елшісі А.Әл-Мутаваа екі ел арасындағы екіжақты қарым-қатынастар туризм, экономика және қоршаған айналаны қорғау саласында табысты дамып келе жатқанын мәлім етті. Елдер арасындағы тиімді өзара іс-қимылды дамыту мақсатында тікелей әуе қатынасын ашу мәселесін қарау ұсынылды.


///
	 

	Сапар барысында Жоғары Еуразиялық экономикалық кеңесінің және Тәуелсіз Мемлекеттер Достастығы мемлекеттер басшылары кеңесінің отырыстарына қатысу жоспарланған.
///
	

	Отырыс барысында өнеркәсіп саласының қазіргі жағдайы, индустриялық-инновациялық даму бағдарламасын жүзеге асыру, сондай-ақ осы бағдарламаның екінші бесжылдығына дайындық мәселесі талқыланды.

	Қазақстан Президенті батыс елдеріндегі экономикалық дағдарыс біздің еліміздің экономикасының дамуына да әсер ететінін атап өтті.

	- Тау-кен, металлургия, химия салаларындағы өнімдерге бағаның төмендеуіне байланысты бюджетке түсімдер азайды және үкіметке оны қайта қарауға тура келеді. Бұған қоса, соның алдында болашақтағы дағдарыстарға қарсы әрекет ету бағдарламасы әзірленді. Бүгінде олардың қазіргі жағдайда қаншалықты өзекті екеніне талдау жасау қажет, - деді Мемлекет басшысы.

	Нұрсұлтан Назарбаев үш жарым жылдан бері индустриялық-инновациялық даму бағдарламасы іске асырылып жатқанын атап өтті.

	- Жаңа кәсіпорындар іске қосылды, қалған бөлігі қосымша биыл пайдалануға берілетін болады. Бағдарламада көзделген барлық индикаторға қол жеткізуге тиіспіз. Бүгінде индустриялық-инновациялық дамуды қаржыландыруда шешімін табуды қажет ететін проблемалар бар. Еуропа елдері мен өзге мемлекеттер бастан кешіп отырған қиындықтар Қазақстанға да әсер етуде. Қазір біз экономикамыздың өсу қарқынының төмендеуіне және елімізде жұмыссыздықтың артуына жол бермеуге тиіспіз, - деді Қазақстан Президенті.

	Мемлекет басшысы жұмыс орындары санының мейлінше көбін қызмет көрсету, соның ішінде туризмді дамыту саласы қамтамасыз ететінін және бұл бағыттарға айрықша көңіл бөлінуге тиіс екенін атап өтті.

	- Әлемдік рецессия жағдайында бізде іске асыру көзделген ірі құрылыс нысандарына бөлінетін қаржыны қысқарту қажеттігі туындауы мүмкін. Бұл өте күрделі мәселе. Үкімет экономиканың өсуіне және халықты жұмыспен қамту деңгейіне қолдау көрсету жолдарына нақты талдау жасауы қажет. Барлық өңір, барлық министрлік осымен айналысуға тиіс. Бұл мәселелерді шешу үшін бізде мүмкіндіктер, ресурстар және тиісті мекемелер бар, - деді Нұрсұлтан Назарбаев.                 

	Қазақстан Президенті индустриялық-инновациялық даму бағдарламасының екінші бесжылдығын әзірлеу кезінде айқын көзқарастың болуы маңызды екенін де атап өтті. 

	Кеңес барысында күн тәртібіндегі негізгі мәселелер бойынша Премьер-Министрдің орынбасары – Индустрия және жаңа технологиялар министрі Ә.Исекешевтің баяндамасы тыңдалды.

	Нұрсұлтан Назарбаев отырысты қорытындылай келе, Үкіметке қолданыстағы индустриялық-инновациялық даму бағдарламасына қолда бар қаржы көздері есебінен оны қаржыландыру моделін анықтай отырып түзетулер енгізу және индустриялық-инновациялық даму бағдарламасының екінші бесжылдығының тұжырымдамасын әзірлеу жөнінде бірқатар тапсырмалар берді. Сондай-ақ, елімізге қосымша инвестиция тарту тетіктерін пысықтау және ішкі қаржы көздерін жандандыру тапсырылды.

/// 
Кеңес барысында өңірлік және әлемдік нарықтардағы жағдайға байланысты ел экономикасы мен қаржы саласындағы ахуал қаралды.
Мемлекет басшысы халықаралық экономикадағы қазіргі жағымсыз құбылыстар 2007-2009 жылдардағы жаһандық қаржы-экономикалық дағдарыстың салдары екеніне тоқталды.
– Дағдарыстың көрінісі еліміздің экспорттық тауарларының, әсіресе соңғы жарты жылда құны барреліне 50 доллардан түсіп кеткен мұнай бағасының төмендеуінен байқалды. Ел бюджетіне қаражат түсімін қамтамасыз етіп отырған түсті және қара металлургия өнімдерінің де бағасы төмендеді. Сонымен қатар, Украинадағы ахуал және соған байланысты Ресейге қатысты санкциялар, ресейлік рубльдің қазіргі жағдайы ықпал етіп отыр. Сондықтан біз ахуалды бақылап отыруға және тиісті шаралар қабылдауға тиіспіз, – деді Қазақстан Президенті.
Нұрсұлтан Назарбаев өткен жыл соңында Үкіметке оқиғаның түрліше нұсқада өрбуінің сценарийлерін әзірлеуді тапсырғанын, ондағы басты міндет экономиканың өсім қарқынын төмендетпеу және негізгі әлеуметтік төлемдерді сақтау екенін еске салды.
– Бюджеттің күрт қысқаруы себепті Үкіметке оның бірқатар өлшемдерін қайта қарауға тура келеді. Біз бюджетке бір рет өзгеріс енгіздік, қажет болған жағдайда мұны тағы жасау керек. Барлық нәрседе үнемдеуге кіріскенімізді халыққа нақты түсіндіру керек. Тәуелсіздік жылдарында біз 700-ден астам мектеп және сонша аурухана салдық. Қазір жүріп жатқан құрылысты аяқтап, бірқатар инвестициялық құрылыс жобаларына қоса жаңа нысандарды тоқтату керек. Бұл жұмыстар дағдарыс аяқталған соң жалғастырылатын болады, – деді Мемлекет басшысы.
Қазақстан Президенті жағдай осылай өрбитінін еліміздің болжағанын және жағымсыз құбылыстарды еңсеру үшін тиісті шаралар әзірленгенін айтты.
– «Нұрлы жол» бағдарламасы елдің инфрақұрылымдық дамуын қамтамасыз етуге, жұмыс орындарын құруға бағытталған, оның бүкіл экономикаға мультипликативтік әсері болады. Сонымен қатар, индустриялық-инновациялық даму бағдарламасы аясында 75 нысан іске қосылуы тиіс, олардың негізінде 7500 жаңа жұмыс орны құрылады, – деді Нұрсұлтан Назарбаев.
Мемлекет басшысы қаражатты тиімді жұмсамау оқиғаларының байқалып отырғанын, мұны болдырмау қажеттігін айтты.
– Атаулы әлеуметтік көмек, көпбалалылар мен тұрмысы төмендерге арналған жәрдемақы бақуатты адамдарға берілмеуі керек. Басты міндет – дағдарыстан қарапайым адамдардың жапа шекпеуін қамтамасыз ету. Мемлекет сауын сиыр емес, – деді Мемлекет басшысы.
Нұрсұлтан Назарбаев Қазақстанда күрделі үрдістерді еңсеруге мүмкіндік беретін қажетті резервтің бәрі бар екенін атап өтті.
– Барлық қиындықтарға қарамастан, біз 2014 жылды 4,3 пайыздық өсіммен аяқтадық. Бұл қазіргі жағдайда жаман көрсеткіш емес деп ойлаймын. Ресейдегі және Еуропадағы ахуалдың өрбуін де бақылап отыру қажет. Халық табысының төмендеуі, көрші мемлекеттердегі әлеуметтік шиеленістің күшеюі бізге де әсер етуі мүмкін. Біз бұған жол бермеуге тиіспіз. Жылдың негізгі қорытындыларын біз Үкіметтің кеңейтілген отырысында шығарамыз. Ол кезге қарай Үкіметте ахуалдың өрістеуінің барлық ықтимал жағдайына арналған нақты жоспар дайын болуы тиіс, – деді Қазақстан Президенті.  
Соңында Мемлекет басшысы ел ішіндегі маңызды жобаларды жүзеге асыруға бағытталған шараларды қаржыландырудың негізгі көздері былтырғы жылы-ақ айқындалғанына тоқталды.
–Үкімет пен оның әрбір мүшесі жұмыстың тиімділігі мен қаражаттың жұмсалуын бақылауға жауапты болады,  – деді Мемлекет басшысы.
Ұлттық экономика министрі Е.Досаев негізгі үш сценарийді әзірлеу барысында мұнай баррелі құнының түрліше нұсқасы қарастырылғанын айтты.  
– Бүгінде Мемлекет басшысының Жолдауда қойған міндеттерін жүзеге асыруға қажетті барлық құралдар бар. «Нұрлы жол» бағдарламасы биыл Үкіметтің контрциклдық экономикалық саясатын іске асырудың негізгі «өзегі» болады. Сонымен қатар, практикалық сипаттағы шаралар жиынтығы, соның ішінде өнеркәсіп кәсіпорындарын қолдаудың 2015 жылға арналған жоспары, мемлекет-жекеменшік серіктестігін дамыту, жаңа және тұрақты жұмыс орындарын ашу шаралары әзірленді, – деді Е.Досаев.
 Өз кезегінде қаржы министрі Б.Сұлтанов бюджет саласындағы былтырғы жылдың алдын ала қорытындылары, фискальдық органдар алдында тұрған 2015 жылға арналған міндеттер туралы баяндады.
– 2014 жылдың нәтижелері бойынша мемлекеттік бюджеттің өлшемдері орындалды. «Нұрлы жол» бағдарламасының аясында бөлінетін қаражат және Ұлттық қордан алынған 1 триллион теңге көзделген мақсатқа жетеді. Бұл орайда бақылаушы және салық органдарының жұмысы қамтамасыз етіледі, – деді Б.Сұлтанов. 
Ұлттық банк төрағасы К.Келімбетов өткен жылдың қорытындылары мен алдағы кезеңге арналған макроэкономикалық саясаттың негізгі бағыттары туралы баяндады.
– 2014 жылы Қазақстан экономикасының беріктігі едәуір нығайды. Елдің алтын-валюта резерві 102 миллиард долларға жетті, соның ішінде Ұлттық қор 73 миллиард долларға дейін өсті. «Нұрлы жол» бағдарламасын жүзеге асырумен бірге алғанда, бұл 2015 жылға арналған экономикалық саясатты сенімді қалыптастыруға мүмкіндік береді. Ұлттық банк биыл айырбас бағамының күрт өзгеруін болдырмауға ниетті, – деді К.Келімбетов.


///
	 

	Елбасы негізінен шарлы кран және тиекті арматура өнімдерін шығаратын кәсіпорынның жұмысымен  танысты.

	Қазақстан Президентіне өндірісте қолданылатын инновациялық технологиялар, сондай-ақ шығарылатын өнімдердің үлгілері көрсетілді.

	Қарағанды облысының әкімі Н.Әбдібеков Мемлекет басшысына мемлекеттік үдемелі индустриялы-инновациялық даму бағдарламасының өңірде жүзеге асырылу барысы мен «Сарыарқа» АЭА дамыту жоспары туралы баяндады.



///Қасым-Жомарт Тоқаев Солтүстік Қазақстан облысына жасаған жұмыс сапарын Аққайың  ауданы, Рублевка ауылындағы «Иван Зенченко» ЖШС-нен бастады.
Қазақстан Президенті сүтті тағамдар өндіретін ферманың толық айналымдағы жұмысымен  танысып, астық жиналып жатқан егістік алқабын аралап шықты және механизаторлармен әңгімелесті.
Нысанды аралау барысында Солтүстік Қазақстан облысының әкімі Құмар Ақсақалов Мемлекет басшысына өңірдің агроөнеркәсіп кешенінің дамуы туралы баяндады. 
Кәсіпорын директоры Геннадий Зенченко Мемлекет басшысына өндірілетін өнімдер мен өткізу нарығы, соның ішінде тауардың Ресейге экспортқа шығарылуы жөнінде айтты. Ол сондай-ақ компанияның ауылдық округтегі әлеуметтік саланы дамытуға зор көңіл бөліп отырғанын мәлімдеді.
Қасым-Жомарт Тоқаев кәсіпорынның жұмысын мен экономикалық және әлеуметтік міндеттерді шешуге қосқан үлесін жоғары бағалады.
 












///Мемлекет басшысы Қазақстан халқының және өзінің атынан ұшқыш-ғарышкер, Кеңес Одағының екі дүркін батыры Алексей Леоновтың қайтыс болуына байланысты қайғырып көңіл айтты.
«Алексей Архипович өз ісінің нағыз шебері, әлемдік космонавтикада аты аңызға айналған тұлға еді. Ол Байқоңыр айлағынан ұшып, адамзат тарихында тұңғыш ашық ғарышқа шықты. Батыр Леонов ұлы мақсатқа жету жолында өз өмірін тәуекелге тігіп, бұған дейін өзгелердің қолынан келмеген ерлік жасады»,– делінген жеделхатта.    
///
	 

	Нұрсұлтан Назарбаев «Қазақ елі» монументі алаңындағы «Наурыз-2014» мерекелік іс-шарасына қатысты, онда Қазақстанның белгілі әртістері мен шығармашылық ұжымдарының қатысуымен концерт өтті.

	Өз сөзінде Мемлекет басшысы барша қазақстандықтарды Наурыз мерекесімен құттықтап, ол халқымыздың бірлігі мен татулығының символы екенін айтты.

	 – Бұл – халықтың ұлы мерекесі, күн мен түннің теңелуінің белгісі. Бірлік, бауырластық, толеранттылық және тұрақтылықтың нышанындай бұл мейрам 5 мың жылдан бері атап өтіліп келеді. Осының бәрі – Қазақстан жүріп келе жатқан жол. Бұл идеяны біз тәуелсіздігімізді жариялаған күннен бастап жүзеге асырып келеміз. Бұл – ұлы қазына, біз оны көздің қарашығындай сақтауға тиіспіз. Елімізде 100-ден астам этнос, 40-қа жуық діни конфессия өкілдері татулық пен достықта өмір сүріп келеді. Осының арқасында біз мемлекет құрдық, сүйікті елордамызды тұрғыздық, – деді Нұрсұлтан Назарбаев.

	Қазақстан Президенті қазіргі әлемнің нәзік те күрделі екеніне тоқталды.

	– Жыл сайын ғаламшарда 30-ға жуық қарулы қақтығыс орын алып, жүз мыңдаған адам құрбан болуда, 800 миллионға жуық адам аштық азабын тартуда, ал 400 миллион адам ауыз суға зәрулік көруде. Кез келген келеңсіз әрекет бізде бар игілікке зардабын тигізуі мүмкін, – деді Мемлекет басшысы.

	Нұрсұлтан Назарбаев барлық қазақстандықтар үшін ортақ мақсат – республикамыздың 2050 жылға қарай әлемдегі ең дамыған 30 елдің  қатарына қосылуы екенін атап көрсетті.

	– Біз еңбектің, береке-бірліктің және тұрақтылықтың арқасында дамып келеміз. Бүкіл әлемде жұмыс орындары қысқарып жатқан кезде біз индустриялық-инновациялық бағдарлама аясында 60 мың жұмыс орнын аштық, «Жұмыспен қамту – 2020» бағдарламасы бойынша жұмыспен қамтамасыз етіп, жаңа мамандықтарға баулудамыз. Бұған қоса, мен өз жарлығыммен бюджеттік мекемелер еңбеккерлерінің жалақысын арттыруды тапсырдым. Менің шешіміме қолдау көрсетіп, өз ұжымдарының еңбекақасын арттырған компаниялардың бәріне алғыс айтамын, – деді Қазақстан Президенті.

	Соңында Мемлекет басшысы баршаны мерекемен тағы да құттықтап, татулық, келісім, Отанға және өз жақындарына деген сүйіспеншілік сезімін тіледі.




///
	 

	Қымбатты отандастар!

	 

	Барша православие христиандарын жарқын да мерейлі Пасха мерекесімен шын жүректен құттықтаймын!

	Біздің көпконфессиялы елімізде қазақстандықтар діни сенімдері мен этностық  ерекшеліктеріне қарамастан маңызды діни мейрамдар қуанышын өзара бөліседі, сол арқылы халықтың рухын одан әрі асқақтата түседі.

	Бұл мейрамдар адамгершілік, тәрбие, қайырымдылық мәдениетін дамыту, гуманизм мұраттарын орнықтыру, әлеуметтік тұрақтылықты бекемдеу арқылы жаңа мазмұнға ие болуда.

	Діни төзімділік, тату көршілік, жақын-жуыққа қамқорлық қазіргі заманғы Қазақстан қоғамының ізгі бағыттарынан берік орын алып отыр. Православие діни қауымы бейбітшілік пен келісімді нығайтуға өзінің қомақты үлесін қосып келеді.

	Шаңырақтарыңыздан шаттық арылмасын, сүйіспеншілік пен бақ-береке тілеймін!
///Ақордада жоғары әскери және арнаулы атақтар, сыныптық шендер, сондай-ақ, әскерилер мен құқық қорғау органдарының қызметкерлеріне салтанатты түрде ордендер мен медальдар тапсыру рәсімі өтті.
Қасым-Жомарт Тоқаев жиынға қатысушыларды Отан қорғаушы күнімен және Жеңіс мейрамымен құттықтап, халқымыздың ерлік дәстүрін танытатын қос мереке биыл Тәуелсіздігіміздің 30 жылдығы аясында өтіп жатқанын айтты.
– Егемендіктің қадір-қасиеті – жердің тұтастығы мен елдің тыныштығында. Осы асыл құндылықтарды Қарулы Күштеріміз қас қақпай  күзетіп тұр. Тәуелсіздік жылдарында Тұңғыш Президентіміз, Елбасы Нұрсұлтан Әбішұлы Назарбаевтың арқасында мемлекетіміздің мықты қорғаныс жүйесін қалыптастырдық. Әскеріміздің бес қаруын сайладық. Сарбаздарымыздың жауынгерлік рухын көтеріп, кәсіби машығын шыңдадық. Бүгінде армиямыз – елдігіміздің берік қалқаны, Тәуелсіздігіміздің мызғымас тұғыры, – деді Президент.

Қасым-Жомарт Тоқаев Қазақстанның бейбітшілік пен тұрақтылықты қалайтын мемлекет екенін атап өтті. Бірақ ұлттық мүддеге нұқсан келтіретін кез-келген әрекетке тойтарыс бере аламыз. Соңғы уақытта  жер жүзінде түрлі қақтығыстар көбейіп кетті.
– Сарапшылар алпауыт мемлекеттер арасындағы тартыстарды  қырғи-қабақ соғыс кезеңіндегі ахуалмен теңестіруде. ТМД аумағында, тіпті, іргелес көрші елдерде жанжалдар пайда болып жатыр. Ескі дауларға қазіргі түйткілдер қосылып, жағдай күрделене түсті. Бұл – бәрімізді алаңдатып отырған мәселе. Сондықтан арқаны кеңге салмай, ұлттық қорғаныс ісінде темірдей тәртіп сақтауымыз керек. Біздің әскеріміз және барлық Күштік құрылымдар сырттан келген қауіп-қатерге тойтарыс беруге әрдайым сақадай-сай дайын болуға тиіс, – деді Мемлекет басшысы.
Президент өз сөзінде армия мен Күштік құрылымдар еліміздің егемендігі мен ұлттық қауіпсіздіктің басты кепілі саналатынын айтты. Жаһандық өзгерістер мен геостратегиялық тұрақсыздық жағдайында әлемде әскери қызметшілердің рөлі бірнеше есе арта түседі. Бүгінде Қазақстанды өзге жұрттар өңірлік және халықаралық тұрақтылықтың ұйытқысы ретінде мойындайды. Әскери қызметшілер БҰҰ-ның бітімгершілік миссиясы аясында өздеріне жүктелген міндетті табысты атқаруда. Ал ұлттық қауіпсіздік органдарының қызметкерлері «Жусан» арнайы операциясын мінсіз орындады. Полиция мен прокуратураның қызметі кезең-кезеңімен жетілдіріліп келеді.
– Менің тапсырмам бойынша құқық қорғау жүйесін реформалау жұмыстары басталды. Оның тиімді жүзеге асырылуы халықтың билік институтына деген сенімін едәуір арттырып, қоғамдағы құқықтық тәртіп пен әлеуметтік әділдікті нығайтуға септігін тигізеді. Еліміздің қорғаныс қабілетін күшейту үшін мемлекет әскери дайындық пен Қарулы Күштерді жабдықтауға баса мән береді. Әскери қызметшілердің, құқық қорғау органдары қызметкерлерінің жалақысы өсіп, әлеуметтік тұрғыдан қорғалуы біртіндеп жақсарып келеді. Әскери қызметшілерге жан-жақты қолдау көрсету мемлекеттің айрықша назарында болады, – деді Мемлекет басшысы.

Қасым-Жомарт Тоқаев елімізде өз өмірін Отан қорғауға арнаған кәсіби мамандар аз емес екенін ерекше атап өтіп, бүгінгі марапат пен алғысты барша әскери қызметшілерге, Күштік құрылым қызметкерлеріне көрсетілген шынайы құрмет деп бағалады.
– Сіздердің отаншылдық рухтарыңыз, ең алдымен, жас ұрпақ үшін жақсы үлгі-өнеге. Олар сіздерге қарап бой түзейді. Сіздер ерен еңбек пен нағыз ерлікті паш етіп келесіздер. Жоғары мемлекеттік марапаттар Отан алдындағы қызметтеріңізге жаңа жігер береді деп сенемін, – деді Президент.
Мемлекет басшысы барлық әскери қызметшілер мен құқық қорғау органдары қызметкерлеріне Отан алдындағы адал қызметі үшін алғыс айтты.

Салтанатты рәсім барысында Марат Құсайыновқа, Руслан Шпекбаевқа генерал-лейтенант әскери атағы; Айдар Аймұрзинге, Рүстем Ақбалинге, Нұрлан Алдияровқа, Алмаз Ахмадиевке, Серік Борамбаевқа, Мереке Күшікбаевқа, Қуанышбек Үштаевқа генерал-майор әскери атағы; Айбар Дуанбаевқа, Шыңғыс Қоңқашевқа, Руслан Сейсембаевқа ұлттық қауіпсіздік генерал-майоры арнаулы атағы; Мұрат Баймұқашевқа, Оңал Бекиевке, Ақынқали Дәрменовке, Арыстанғани Заппаровқа, Нұрлан Мәсімовке, Марат Төлебаевқа полиция генерал-майоры арнаулы атағы; Жанат Ешмағамбетовке әділет генерал-майоры арнаулы атағы; Қайрат Әбдіхановқа, Жарқынбек Бақашбаевқа, Мақсат Қожабаевқа, Серік Шалабаевқа 3-сыныпты мемлекеттік әділет кеңесшісі сыныптық шені; Нұрлан Шабдарға 3-санатты жоғары біліктілік сыныбы берілді.

Сонымен қатар іс-шара барысында І дәрежелі «Даңқ» орденімен Мемлекеттік күзет қызметі бастығының орынбасары Талғат Мұхтаров;  ІІ дәрежелі «Даңқ» орденімен Ұлттық қауіпсіздік комитетінің Қарағанды облысы бойынша департаментінің бастығы Кендебай Адамбеков, Сыбайлас жемқорлыққа қарсы іс-қимыл агенттігі төрағасының бірінші орынбасары Олжас Бектенов,  Ұлттық ұлан «Батыс» өңірлік қолбасшылығының қолбасшысы  Арман Жұмағалиев наградталды.
Бұдан бөлек І дәрежелі «Айбын» ордені Ұлттық қауіпсіздік комитеті департамент бастығының орынбасары Әділжан Алшыновқа, Қазақстан Республикасы Қарулы Күштері Бас штабы Инженерлік әскерлер департаментінің бастығы Нұрлан Қонысовқа; ІІ дәрежелі «Айбын» ордені Ішкі істер министрлігі Шығыс Қазақстан облысының полиция департаменті Өскемен қаласының полиция басқармасы патрульдік полиция батальонының инспекторы Нұржан Кәкеевке, Бас прокуратураның департамент бастығы Серік Кәріпбековке, Қаржылық мониторинг агенттігі Тергеу департаментінің басшысы Саят Саукомбековке, Төтенше жағдайлар министрлігі Өртке қарсы қызмет комитеті төрағасының орынбасары Марат Хасеновке; ІІІ дәрежелі «Айбын» ордені Мемлекеттік күзет қызметінің Айрықша мақсаттағы күштері «Батыр» президенттік полкінің маманы Евгений Пивеньге табысталды.
Ал Ішкі істер министрлігі Жамбыл облысының полиция департаменті Жергілікті полиция қызметі басқармасының аға инспекторы Диляфруз Кинжеханова «Құрмет» орденімен марапатталды.
Ішкі істер министрлігінің Көліктегі полиция департаменті Қызылорда станциясындағы желілік полиция бөлімінің аға инспекторы Дархан Әбдікәрімов, Төтенше жағдайлар министрлігі Қостанай облысы төтенше жағдайлар департаменті Өрт сөндіру және авариялық-құтқару жұмыстары қызметі № 5 өрт сөндіру бөлімінің бөлімше командирі Владимир Беляков, Төтенше жағдайлар министрлігі Нұр-Сұлтан қаласы төтенше жағдайлар департаменті Өрт сөндіру және авариялық-құтқару жұмыстары қызметі № 6 мамандандырылған өрт сөндіру бөлімінің аға өрт сөндіруші-құтқарушысы Айдархан Кемаладинов, Ішкі істер министрлігі Алматы облысының полиция департаменті Талдықорған қаласының полиция басқармасы патрульдік полиция ротасының инспекторы Дәурен Нәрікбаев, Ішкі істер министрлігінің Батыс Қазақстан облысы бойынша қылмыстық-атқару жүйесі департаменті РУ-170/1 мекемесінің бақылаушысы Абылай Төлеев «Ерлігі үшін» медалімен наградталды.
«Жауынгерлік ерлігі үшін» медалі Қорғаныс министрлігінің 18404 әскери бөлімі десанттық-шабуылдаушы батальонының командирі Жасұлан Байбарақовқа, Қорғаныс министрлігі 15632 әскери бөлімінің командирі Жанат Бектұрғановқа, Қазақстан Республикасы Қарулы Күштері Бас штабының департамент бастығы Елнұр Бисембаевқа, Қорғаныс министрлігі 14776 әскери бөлімінің аға офицері Максим Добросельскийге, Қорғаныс министрлігінің 21450 әскери бөлімі мотоатқыштар батальоны ротасының технигі – аға механигі-жүргізушісі Нұржан Жарияқұлға, Қорғаныс министрлігінің 21814 әскери бөлімі зымыран-артиллериялық кемесінің (3-дәрежелі) командирі Бауырғали Имашевқа, Қазақстан Республикасы Қарулы Күштері Әуе қорғаныс күштері қолбасшысының басқармасы жауынгерлік даярлық басқармасының аға инспекторы-ұшқышы – бағыт аға офицері Ерлан Қозғұловқа, Ұлттық қауіпсіздік комитетінің басқарма бастығы Шынаркүл Сейдахметоваға берілді.














///Өзбекстан Президентінің Қазақстанға жұмыс сапары аясында Нұрсұлтан Назарбаев Шавкат Мирзиёевпен кездесті. Кездесуде өзбек көшбасшысының биылғы наурыз айындағы мемлекеттік сапары барысында екі ел арасында қол жеткізілген уағдаластықтардың іске асырылу мәселелері талқыланды.
Мемлекет басшысы өткен кездесуден бері екі ел арасындағы іскерлік белсенділіктің артуы байқалып отырғанын атап өтті.
– Биылғы бірінші тоқсанда экономиканың түрлі саласындағы іскерлік өзара қарым-қатынастың деңгейі артты. Осы орайда, көлік-логистика саласын, автоөнеркәсіпті, сондай-ақ өңірлік ынтымақтастықты атап өтуге болады. 2017 жылғы алғашқы үш айда тауар айналымы 37%-ға өсті, – деді Қазақстан Президенті.
Ш.Мирзиёев тығыз екіжақты кездесулер мемлекетаралық қарым-қатынастың тиімділігіне тікелей ықпал етіп отырғанына назар аударды.
– Биылғы наурыз айындағы сапардан соң біз бірлескен жұмыстардың барлық бағыты бойынша жол картасын қабылдадық. Министрлер, өңірлер басшылары деңгейіндегі кездесулер жиіледі, – деді өзбек көшбасшысы.
Бұдан бөлек, Өзбекстан Президенті Ресей Федерациясынан мұнай тасымалдау мәселесіне байланысты қолдау көрсеткені үшін Нұрсұлтан Назарбаевқа алғыс айтты.
Соңында екі ел басшылары Қазақстан мен Өзбекстан арасындағы ынтымақтастықтың оң қарқыны сақталып, одан әрі дами беретініне сенім білдірді.



///Жиынды ашқан Мемлекеттік хатшы биыл Қазақстан Үшінші жаңғыруды іске асыруды бастағанын айтты.
Г.Әбдіқалықова бүгінде елімізде Мемлекет басшысы белгілеп берген негізгі үш саланы – экономиканы, саясатты және қоғамдық сананы жаңғырту мәселесі бойынша алға қойылған міндеттердің жүзеге асырылып отырғанына назар аударды.
Мемлекеттік хатшы рухани жаңғырудың озық үрдістерін іске асырудың маңыздылығына ерекше тоқталды. Ол адам бойында рухани құндылықтарды, бәсекеге қабілеттілікті, прагматизмді қалыптастыру, ұлттық бірегейлікті сақтау, білімге құштарлықты арттыру ісінде отбасының, атап айтқанда өскелең ұрпақты тәрбиелеп отырған әйелдердің басты рөл атқаратынын айтты.
Осыған орай, Г.Әбдіқалықова еліміздің әйелдер қауымын «Рухани жаңғыру» жалпыұлттық жобасының 6 бағытын ілгерілету үшін барынша күш жұмылдыруға шақырды.
Басқосуда БҰҰ-ның 2030 жылға дейінгі Орнықты даму мақсаттарына қол жеткізу бағытында Қазақстан Республикасында атқарылған жұмыстар жөнінде Сыртқы істер министрлігінің ақпараты тыңдалды.
Сондай-ақ, отырыста мемлекеттік қызметті жаңғырту және мансап тұрғысынан ілгерілеу барысында тең мүмкіндіктерді қамтамасыз ету туралы айтылды. Мемлекеттік қызмет істері және сыбайлас жемқорлыққа қарсы іс-қимыл агенттігінің ақпаратына сәйкес, 2017 жылғы 1 қаңтардағы жағдай бойынша еліміздегі мемлекеттік қызметшілердің арасында әйелдердің үлесі – 55,5% (92203-ден – 51151), бұл өткен жылғы көрсеткіштен 0,5%-ға (91330-ден – 50219) жоғары.
Құзырлы агенттіктің мәліметінше, 2016 жылы «Б» корпусындағы әкімшілік лауазымдарды иеленуге арналған конкурстарға 43476 кандидат қатысқан, олардың 20862-і – әйелдер (48%). Конкурстардың нәтижелері бойынша тағайындалған әйелдердің үлесі 48,5% болды (20690-нан – 10032). Бұл ретте, «Б» корпусындағы басшылық лауазымдарға 6134 үміткердің 42,9%-ын (2633) әйелдер құраған, ал, басшылық қызметтерге тағайындалған әйелдердің үлесі – 34,8% (4357-ден – 1524).
Бұдан бөлек, қиын жағдайға тап болған тұлғаларға қолдау көрсетумен айналысатын Семей қаласындағы «Отбасы орталығы» қоғамдық қорының жұмыс тәжірибесі таныстырылды.
Мемлекеттік хатшы отырыс қорытындысы бойынша мемлекеттік органдарға бірқатар нақты тапсырма берді.
Анықтама: 2015 жылғы 25 қыркүйекте Біріккен Ұлттар Ұйымының саммитінде БҰҰ-ға мүше мемлекеттер «Баршамызға ортақ әлемді қайта құру: 2030 жылға дейінгі кезеңге арналған орнықты даму саласындағы күн тәртібі» атты жаһандық даму саласындағы күн тәртібін қабылдады. Орнықты даму саласы 2030 жылға дейін қол жеткізілуге тиіс 17 мақсаттан, 169 міндеттен және 230 индикатордан тұрады.
///Концертте қазақтың халық әндері мен билерінен бастап, әлемдік классика туындыларына дейінгі түрлі жанр көрермен назарына ұсынылды. 
Мерекелік кешке әлемдік сахна төрінде еліміздің атын әйгілеп жүрген Қазақстанның бетке ұстар өнер майталмандары қатысты. Атап айтқанда, олардың арасында Айман Мұсақожаева, Әлібек Дінішев, Роза Рымбаева, Бекболат Тілеухан, Майра Мұхамедқызы, сондай-ақ «Астана Опера» опера және балет театрының, Абай атындағы Қазақ мемлекеттік академиялық опера және балет театрының, «Астана Балет» театрының шығармашылық топтары бар.
Ұрпақтар сабақтастығының символы ретінде еліміздің бір топ талантты жас музыканттары, халықаралық конкурстардың лауреаттары, Қазақ ұлттық хореография академиясы мен Т.Жүргенов атындағы Қазақ ұлттық өнер академиясының студенттері, түрлі өңірлерден келген би ансамбльдері де сахна төрінде өз өнерлерін көрсетті.




/// 
Кездесуде Қазақстан-Ресей қарым-қатынастарының негізгі бағыттары кең ауқымды ынтымақтастық аясында қарастырылды. Сондай-ақ халықаралық күн тәртібіндегі өзекті мәселелер де қозғалды.
Қазақстан Президенті Еуразиялық экономикалық одақтың жұмыс істей бастағанына, оған зор үміт артылып отырғанына назар аударды.
– Тауар айналымы төмендеуінің өзіндік себептері бар. Бұл ретте еркін сауданы дамыту, капиталдар мен еңбек ресурстарының кедергісіз қозғалысын қамтамасыз ету, өзара инвестициялар, бірлескен кәсіпорындар құру сияқты негізгі бағыттар бойынша жұмыстар жалғасуда. Осының бәрі уақытында жемісін беретініне сенімдімін. Мемлекетаралық және үкіметаралық сипаттағы қалған мәселелердің бәрі тұрақты байланыстар аясында шешімін табады, – деді Мемлекет басшысы.
Нұрсұлтан Назарбаев Қазақстанда индустрияландыру бағдарламасының бірінші бесжылдығының қорытындысы бойынша 770 кәсіпорын құрылғанын, олардың экономика өсіміндегі үлесі 1,5 пайызды құрайтынын атап өтті. Мемлекет басшысы елде жүзеге асырылып жатқан инфрақұрылымдық даму бағдарламасы да қосымша 1 пайыздық өсімді қамтамасыз етуі тиіс екенін айтты.
– Осылайша біз рецессияны болдырмай, жаһандық экономикадағы қазіргі қиындықтарға төтеп беру ниетіндеміз. Нарықтық экономикада мұндай өрлеу мен құлдырау ара-тұра болып тұрады. Сондықтан оларды еңсеруді үйрену және даму үшін жұмыс істеуді жалғастыру маңызды, – деді Қазақстан Президенті.
Д.Медведев Президент В.Путиннің сәлемін жеткізді және Нұрсұлтан Назарбаевты президенттік сайлаудағы айқын жеңісімен тағы да құттықтай отырып, Елбасына сайлаудан кейін Ресейге сапарлап келгені үшін алғыс айтты.
Ресей Үкіметінің төрағасы екі елдің мақсаттары Еуразиялық экономикалық одақты дамытумен байланысты екеніне тоқталды.
– Сіз осы идеяның бастауында тұрдыңыз, қазір ол жүзеге асты. Біз оның айтарлықтай қысқа мерзімде жүзеге асқанына қуаныштымыз, өйткені өзге елдер осындай бірлестікке ұзақ жүріп жеткен. Біздің екіжақты қарым-қатынастарымыз өте биік деңгейде және тауар айналымының аздап төмендегеніне қарамастан, бірқатар жағымды үрдістер бар. Мәселен, Қазақстанның Ресейге экспорты туралы айтар болсақ, ол соңғы уақыттары 20 пайызға ұлғайды, – деді Д.Медведев.
Ресей Үкіметінің төрағасы Қазақстанда қолға алынған бес институционалдық реформа мақсатының өршілдігі мен үйлесімділігіне назар аударып, оны жүзеге асыру ісіне табыс тіледі. 

/// 
Комиссия отырысын ашқан Г.Әбдіқалықова «Болашақ» стипендиясының елді институционалдық реформалау үдерісіндегі айрықша рөлін атап өтіп, болашақтықтардың әлеуетін «Мемлекет басшысының бес институционалдық реформасын іске асыру бойынша 100 нақты қадам» Ұлт жоспарын орындауға барынша пайдалану қажеттігін айтты.  
Білім және ғылым министрі А.Сәрінжіпов «Болашақ» халықаралық стипендиясының 2016-2020 жылдарға арналған даму жоспарының жобасын таныстырды.
Комиссия мүшелері «Болашақ» бағдарламасына қатысты  Split PhD іске асыру тұжырымдамасын мақұлдады. Тұжырымдама Қазақстанның индустриялық-инновациялық даму мемлекеттік бағдарламасы шеңберінде елдегі жоғары оқу орындарында ғылыми кадрлар даярлаудың жаңа жүйесін енгізуді көздейді.
Комиссия отырысында алдын-ала конкурстық іріктеуден өткен үміткерлерге «Болашақ» халықаралық стипендиясын тағайындау мәселесі қаралды.
Отырыс қорытындысы бойынша Мемлекеттік хатшы Шетелде кадрлар даярлау жөніндегі республикалық комиссия жұмысын одан әрі ұйымдастыру аясында бірқатар тапсырма берді. 
///Жиналғандарға арнаған сөзінде Нұрсұлтан Назарбаев G20 саммитінің үмітке толы күрделі кезеңде өтіп отырғанын атап өтті.
– Әлемдік экономиканың, сауда мен капитал қозғалысының өсу қарқыны баяулап келеді. Ол миллиондаған адамның әл-ауқатына әсер етеді. Дүниежүзілік сауда ұйымының рөлі төмендеуіне және әлемдік экономиканың фрагменттелуіне алып келетін трансқұрылықтық жаңа сауда-инвестиция бірлестіктері құрылуда. Бұл үдерістер жаһандық экономикадағы ықпал аймағы үшін күрестің жаңа кезеңінің басы болуы мүмкін, – деді Қазақстан Президенті.
Елбасы жаһандық дамудың бұдан арғы жолы негізінен бүкіл дүниежүзілік қоғамдастықтың іс-қимылының жүйелілігіне байланысты екенін айтты.
Осыған байланысты, Нұрсұлтан Назарбаев экономиканы және қаржыны халықаралық тұрғыдан реттеудегі басты рөлді біртұтас жаһандық ұйым атқаруы тиіс деген пікір білдірді.
– Ондай құрылымды Біріккен Ұлттар Ұйымының Экономикалық және әлеуметтік кеңесін Жаһандық даму кеңесіне айналдыру арқылы қалыптастыруға болады. Оған Жаһандық экономикалық реттеуші функциялары жүктелуі керек, – деді Қазақстан Президенті.
Мемлекет басшысы қазіргі уақытта монетарлық, фискалдық саясатты үйлестіру мен құрылымдық реформалар жүргізудің маңыздылығын, алайда ұзақ мерзімді тұрақтылықты қамтамасыз ету үшін бұл да жеткіліксіз екенін айтты.
– Дамушы елдерді қоса алғанда, бүкіл әлемде айырбас бағамын тұрақтандыруға қатысты неғұрлым тиімді ұсыныстар әзірлеу қажет, – деді Нұрсұлтан Назарбаев.
Елбасы әлемдік экономиканы жандандыруға бағытталған шара ретінде жаңа индустриялық революцияға, сандық экономика мен инновацияға сенім артуды ұсынды.
– Мен бұл ұстанымды толық қолдаймын. Ол міндетті тек қана инклюзивтілік принциптері арқылы іске асыра аламыз. G20 мен дамушы мемлекеттер арасындағы диалог орталығын анықтап алу керек. Мәселен, Қазақстанда құрылған және барлық қатысушылар үшін ашық G-Global ақпараттық-коммуникативтік алаңын бір нұсқа ретінде қарастыруды ұсынамын. Ол 140 мемлекеттің 30 мыңнан астам сарапшысының басын қосып отыр, – деді Мемлекет басшысы.
Бұдан бөлек, Нұрсұлтан Назарбаев БҰҰ-ның орнықты даму мақсаттары мен Париж келісімінің және «жасыл экономика» қағидаттарының іске асуына Қазақстанның белсенді қолдау көрсетіп отырғанын атап өтті.
– 2017 жылы Астанада «Болашақтың энергиясы» тақырыбымен өткізілетін «ЭКСПО» халықаралық көрмесі осыған қызмет ететін болады. Сонымен қатар, біз «Астана» халықаралық қаржы орталығын құрып жатырмыз. Барлық мемлекеттерді Астанадағы «ЭКСПО-2017» көрмесіне қатысуға шақырамын. Онда БҰҰ-ның қолдауымен тиісті іс-шаралар өткізуге болар еді, – деді Қазақстан Президенті.
Соңында Мемлекет басшысы Қазақстанның осы замандағы мейлінше өзекті проблемаларды шешу жолдарына қатысты ойларын «Әлем. ХХІ ғасыр» манифесі арқылы жеткізгенін, сондай-ақ манифест идеяларын іске асыру мен ядролық және жаппай қырып-жоюға арналған өзге де қару түрлерінен азат әлем қалыптастыру бастамасы ұйым тарапынан қолдау табады деп үміттенетінін айтты.
– Терроризмді толық жеңу үшін G20-ның барлық мүшелері мен басқа да мүдделі елдердің бірлесе күш жұмылдыруы жақсы бастама болар еді. Бүкіл әлем қоғамдастығы осыны күтеді, – деді Нұрсұлтан Назарбаев.









///
	 

	Мемлекет басшысы металды өңдеу және қайта өңдеу, арматура жасау және ұсақ сортты прокаттар шығару жөніндегі инвестициялық жобаның жүзеге асырылу барысымен танысты.

	Қазақстан Президентіне прокат жасайтын технологиялық желінің жұмысы мен өндіріс технологиясы туралы, сондай-ақ атқарылып жатқан шаралар жөнінде баяндалды.

	Сонымен қатар, Нұрсұлтан Назарбаев кәсіпорынның өндірістік цехтарын аралап көрді.

	«ЕвразКаспианСталь» ЖШС-ның Қостанай прокат зауыты темірбетонды конструкцияларды арматуралауға арналған ыстық илемді болат өндіреді. Кәсіпорынның қуаты – жылына 450 мың тонна, онда 250-ден астам адам жұмыс істейді. 
///
	 

	Жеделхатта В.Двуреченскийдің қайтыс болғаны туралы хабарды Мемлекет басшысының қайғыра қабылдағаны атап өтілген.

	Нұрсұлтан Назарбаев Валентин Ивановичтің еңбектегі өзінің бүкіл өмірін ауыл шаруашылығы саласына арнағанын, агрономнан Қазақстан  Компартиясы Орталық комитетінің хатшысы, республиканың ауыл шаруашылығы министріне дейінгі жолдан өтіп, отандық агроөнеркәсіп кешені секторының дамуына елеулі үлес қосқанын атап айтқан.

	«Оны ылғи да жоғары кәсіпқойлық, өз ісіне адалдық, Отанымыздың шынайы патриоты секілді қасиеттері даралап тұратын. В.Двуреченскийдің еңбегі «Қазақстанның Еңбек Ері» жоғары атағымен және басқа да көптеген мемлекеттік наградалармен бағаланды. Оның жарқын бейнесі марқұмды білетіндердің бәрінің  жадында мәңгі қалады», – делінген жеделхатта. 
///Мемлекет басшысы іс-шараға қатысушыларды Наурыз мейрамымен құттықтап, жаңару мен жаңа өмірдің басталуын сипаттайтын бұл мерекенің рухани бай мұрамыздың жарқын символына, үздіксіз ұрпақ сабақтастығына және Қазақстан халқы бірлігінің негізіне айналғанын атап өтті.
– Елбасының биылғы 19 наурызда қабылдаған шешімі мемлекетіміздің болашағына деген шынайы қамқорлықты білдіреді. Осындай сындарлы кезеңде Елбасын және мені қолдаған барша халқыма ризашылығымды айтқым келеді, – деді Қасым-Жомарт Тоқаев.
Мемлекет басшысы өзінің ел Президенті ретіндегі алғашқы сапарының қазақ мәдениетінің, тарихы мен руханиятының орталығы саналатын Түркістан қаласынан басталуының символдық мәні зор екенін айтты.
– Түркістан – мемлекетіміздің алтын бесігі. Елбасының бұл қалаға ерекше мәртебе беру туралы шешімі кездейсоқ емес. Ежелгі Түркістанның жаңғыруы мен жаңаруы даму жолымыздың дұрыстығын көрсетеді. Алдағы жұмыстарым туралы және қоғамды толғандырған мәселелерді шешуге байланысты ойымды дәл осы жерде бөліскім келеді, – деді Қазақстан Президенті.
Қасым-Жомарт Тоқаев барша қазақстандықтарды бірінші кезекте толғандыратын мәселелер туралы айта келіп, ең алдымен, әділеттілікті күшейту қажеттігіне тоқталды.
– Қоғамдағы әділеттілік, ең алдымен, атқарушы билікке байланысты. Үкіметтің, министрлердің, барлық деңгейдегі әкімдердің, полицияның, прокуратураның, соттардың мақсаты – азаматтардың құқығын қорғау. Бұл – олардың конституциялық міндеті әрі азаматтық борышы, – деді Мемлекет басшысы.
Қазақстан Президенті сыбайлас жемқорлыққа қарсы күрес күшейе түсетінін айтып, орынды шағым түскен жағдайда орталық және жергілікті органдардың басшылары тікелей жауап беретінін атап өтті.
Қасым-Жомарт Тоқаев мемлекеттік қызметшілердің халықпен тығыз жұмыс істеуі қажет екеніне баса мән беріп, басшылардың халық алдындағы есеп беру кездесулерінің қазіргі форматын сынға алды.
Мемлекет басшысы еңбексүйгіштік пен сіңірген еңбекке орай марапаттау құндылықтарының идеясы ұлттық идеологиямыздың бастауында тұруы қажет екенін айтты.
– Біз азаматтарымыздың, ең алдымен, жастардың жұмысқа орналасуына және кәсіби тұрғыдан өсуіне жағдай жасауға тиіспіз. Шетелде жұмыс істеп жатқандардың әлеуетін елімізде пайдалану мүмкіндігін қарастыруымыз керек. Сонда біз күшейе түсеміз. Сонымен қатар, жұмыс табуға ұмтылмайтындарды, әсіресе әлеуметтік масылдықты қолдауға болмайды. Мемлекет әлеуметтік жағдайы нашарларға көмек көрсететін болады. Қалғандарының бәрі жұмыс істеуге тиіс, – деді Қазақстан Президенті.
Мемлекет басшысы Үкіметке бюджетті тек мемлекетіміздің дамуына және қауіпсіздік мақсаттарына орай қайта бейімдеуді, сондай-ақ имидждік іс-шараларға арналған шығындарды азайтуды тапсырды.
– Мемлекеттік шығыстардың басты міндеті – қарапайым адамдардың мәселелерін шешу. Ауыз су, баспана, жұмыс орындары, жайлы өмір үшін инфрақұрылым – осылардың бәрі ел тұрғындарын алаңдатады. Міне, біз осы міндеттерді шешетін боламыз. Министрлер мен әкімдердің жұмысын нақты проблемаларды шешу нәтижелері бойынша бағалайтын боламын, – деді Қасым-Жомарт Тоқаев.
Сонымен қатар, Қазақстан Президенті рухани жаңғыру мәселелеріне тоқталып, Елбасының «Рухани жаңғыру» бағдарламасы және «Ұлы даланың жеті қыры» атты мақаласындағы бағыттарды одан әрі жүзеге асырудың маңыздылығын айтты.
Қазақстандағы Жастар жылын өткізу барысына да ерекше назар аударылды.
– Біз жастар үшін жаңа мүмкіндік беруіміз керек. Соның ішінде олардың бизнеспен айналысуына, білім алуына, жұмысқа орналасуына, табыс табуына жол ашу қажет. Өз өмірін жақсартуға, мансабы бойынша жоғарылауға арналған әлеуметтік лифттер іс жүзінде жұмыс істеуі керек. Еліміздің жастары мен талантты азаматтары мемлекеттік қызметте ілгерілеу үшін арнайы кадрлық бағдарлама дайындаймыз. Болашағымыз жастардың қолында, – деді Қасым-Жомарт Тоқаев.
Соңында Мемлекет басшысы өзінің Президент ретіндегі негізгі ұстанымдары сабақтастық, әділеттілік және ілгерілеу екенін атап өтті.



///
	

	Рәсім барысында Мемлекет басшысы Қазақстан мен Өзбекстанның өзара қарым-қатынасы барлық салада табысты және тұрақты дамып келе жатқанын атап өтті.

	- Қазақ пен өзбек халқының жақын әрі туыстық байланыстарының тарихы терең. Бүгінде біз бабаларымыз арман еткен егемен мемлекетпіз. Біздің қарым-қатынастарымыз мүлде жаңа деңгейге көтерілді, - деді Нұрсұлтан Назарбаев.        

	Өзара қарым-қатынастардың үдемелі дамуына Ташкентте қазақтың ұлы ағартушы-ақыны Абайға ескерткіштің ашылуы дәлел.

	- Абай жырлары, қара сөздері мен философиялық ойлары – тек қазақ халқының ғана емес, сондай-ақ, бүкіл Ислам әлемінің рухани мұрасы. Оның шығармалары танымдық, еңбексүйгіштік, әділдік пен бауырластыққа үндейді. Қазақ халқы Абайды өздерінің рухани ұстазы, ұлттық жаңарудың қайнар көзі ретінде қабылдайды. Оның еңбектері мәңгілік. Уақыт өткен сайын туындылары қоғам және мәдени-рухани өмір үшін бағыт-бағдар көрсетіп, мейлінше өзекті бола түсуде, - деді Қазақстан Президенті.

	Нұрсұлтан Назарбаев Абайдың поэтикалық дүниетанымына өзбек халқының ұлы ақыны Әлішер Науаидің, сондай-ақ Шығыстың  көрнекті ойшылдары ­– Фирдоуси, Низами, Физулидің шығармалары зор ықпал еткеніне тоқталды.

	Мемлекет басшысы бүгінде Абай есімі бүкіл әлемге танымал екенін атап өтті.

	- Лондонда Абай үйі ашылған, Мәскеуде, Тегеран мен Ыстамбұлда ескерткіші орнатылған, ғаламшардың көптеген қаласында оның құрметіне көшелерге есімі берілген. Бауырлас Өзбекстан астанасы – Ташкенттегі Абай көшесінде оның ескерткішінің ашылуының тарихи маңызы бар, - деді Қазақстан Президенті.

	Ташкентте Қазақстан Елшілігінің жаңа ғимаратының ашылуы екіжақты қарым-қатынастардың нығая түскенін білдіреді. Астанада және Ташкентте жаңа дипломатиялық өкілдік құрылысын бастау туралы келісімдерге 2010 жылы қол жеткізілген болатын.

	Мемлекет басшысының тапсырмасы бойынша Қазақстан Елшілігінің ғимараты Өзбекстан астанасының өзіндік ерекшелігіне сәйкес шығыстық сәулет үлгісінде салынған.

	Нұрсұлтан Назарбаев жиналғандардың баршасын Абай ескерткіші мен Қазақстан Елшілігінің жаңа ғимараты ашылуымен құттықтап, бұл оқиға екі мемлекеттің достық пен бауырластықты нығайтуға деген ұмтылысын білдіретінін атап өтті.

	- «Жалғыз қолмен шапалақ ұра алмайсың» деген ұлы ақын және ойшыл Әлішер Науаидың дана сөзі біздің арамыздағы бүгінгі ахуал мен жылы шырайлы өзара қарым-қатынасымызды көрсетеді, - деді Мемлекет басшысы.

	Сөз соңында Нұрсұлтан Назарбаев бұдан бұрын жүргізілген келіссөздердің сындарлы нәтижелеріне қанағаттанушылық сезімін білдірді.

	- Қазақстан мен Өзбекстан – өңірдегі ірі мемлекет, олардың қарым-қатынасына бүкіл Орталық Азиядағы тыныштық пен қауіпсіздік байланысты, - деді Мемлекет басшысы.

	Өз кезегінде Өзбекстан Президенті И.Каримов екі бауырлас халықтың достығының беріктігіне сенімін білдіріп, Абай ескерткіші мен Қазақстан Елшілігінің жаңа ғимаратының ашылуы арқылы Өзбекстан астанасының көркіне көрік қосыла түскенін атап өтті.

	-  Өзбекстанда Абайды бүкіл өмірін ізгілік пен әділдіктің салтанат құруы үшін күресіп, өз халқының мұң-мұқтажы мен биік мұраттарға ұмтылысын жырлауға арнаған нағыз халықтық ақын, ағартушы және гуманист ретінде жақсы біледі әрі жоғары бағалайды. Өзінің өшпес туындыларында қазақ халқының рухани жан қуатын, оның ең ізгі қасиеттерін жарқын және толық көрсетіп берген Абайдың орасан зор еңбегін бағаламау мүмкін емес, - деді Өзбекстан Президенті.   

	Ұлы Абай шығармашылығы жүздеген жылдар бойы көршілес өмір сүрген бауырлас екі халықтың ең асыл армандары мен үкілі үміті көрініс тапқан.

	И.Каримов Нұрсұлтан Назарбаевтың қолдауымен Астанада да Әлішер Науаи ескерткіші орнатылатынына сенім білдірді.     

	Елшіліктің жаңа ғимаратының және Абай ескерткішінің ашылу рәсімінен кейін екі мемлекеттің көшбасшылары «Шейхантахур» кешенінде болып, Шейх Хавенди Тахурдың және қазақтың көрнекті қоғам қайраткері, ақын және ойшыл Төле би кесенелерін аралап көрді.    

	 
/// 
Кеңес жұмысына Президент Әкімшілігі, министрліктер мен ведомстволар өкілдері, ҚР Парламентінің депутаттары, өңірлердегі ғылыми-сарапшылық топтар жетекшілері, ғылыми және шығармашылық зиялы қауым және БАҚ өкілдері қатысты.
Отырыста «Баршаға арналған қазіргі заманғы мемлекет» – 100 нақты қадам Ұлт жоспарының төртінші институционалдық реформасы – «Біртектілік пен бірлікті» іске асырудағы ҚХА Ғылыми-сарапшылық кеңесінің міндеттері қаралды, қоғамдық келісім және ұлттық бірлік саласындағы ғылыми зерттеулер, ҚХА жылын ғылыми-сарапшылық тұрғыдан қолдау барысы және өзге де ұйымдастырушылық мәселелер талқыланды. 
Мемлекеттік хатшы ҚХА Ғылыми-сарапшылық кеңесі мүшелері жүргізіп отырған жұмыстың маңызына тоқтала келіп, «Болашағы біртұтас ұлт» төртінші институционалдық реформасын іске асыру аясындағы Ассамблеяның ғылыми қауымдастығының міндеттерін атап көрсетті. Азаматтық қағидаттары негізінде қазақстандық біртектілікті дамыту және нығайту, ел бірлігі мен қоғамдық келісімді сақтау ісіне қатысты бірқатар тапсырмалар берді.  
/// 
Нұрсұлтан Назарбаев спорт кешенінің инфрақұрылымымен танысты. Мұнда 2017 жылы қысқы Универсиаданың ашылу және жабылу рәсімі, сондай-ақ мәнерлеп сырғанау мен керлингтен жарыстар өтеді.
Мемлекет басшысына қаланың негізгі әлеуметтік-экономикалық көрсеткіштері, «Нұрлы жол» бағдарламасы аясында Алматы облысындағы автомобиль жолдары желісін, инновациялық кластер және «Инновациялық технологиялар паркі» арнаулы экономикалық аймағын дамыту барысы туралы баяндалды.
Қазақстан Президентіне Универсиада нысандары құрылысы және халықаралық жарыстар ұйымдастыру мәселесі бойынша бүгінге дейін атқарылған жұмыстар жөнінде айтылды. 28-ші Дүниежүзілік қысқы Универсиада дайындығына қатысты дирекция мәліметтері бойынша, іс-шараның операциялық бюджеті екі есеге – 17 миллиард теңгеге дейін ықшамдалған.
8 спорт нысанында 12 спорт түрі бойынша өтетін жарыстарға әлемнің 55 елінен 2 мыңға жуық спортшы қатысады деп жоспарланып отыр. Олар қысқы Универсиада тарихында бірінші рет Атлеттер мекенінде жайғасатын болады. Қазіргі уақытта 34 ел қатысатынын растап, онлайн-тіркеуден өтті. 
Жарыс өткізу барысында 30 мыңға жуық туристер мен шетелдік қонақтар келеді деп жобалануда. Қысқы Универсиаданың күнделікті телекөрермендер аудиториясы әлемнің 80 елін қамтып, 1 миллиард адамға жетпек.
2016 жылғы наурыздан спорт нысандарының, қала қызметтерінің өкілдерін, еріктілерді қаладағы 5 жоғары оқу орнында ағылшын тіліне оқыту бағдарламасы басталады. Жарысты ұйымдастыру ісіне 3 мыңға жуық ерікті тартылады.
***
Мұз аренасы 2017 жылғы 28-ші Дүниежүзілік қысқы Универсиада кешендері қатарына кіреді және 12 мың көрерменге арналған. Құрылыс-монтаж жұмыстарын 2016 жылғы қазанда аяқтау жоспарланған. Қазіргі кезде оның құрылысына 1,5 мың жұмысшы атсалысуда. 

///Кездесу барысында Ұлттық банк төрағасы Қазақстан Президентіне 2016 жылғы 11 айдағы қаржы нарығының бүгінгі нәтижелері туралы баяндады.
Ұлттық банк басшысы теңге бағамының әлемдік негізгі валюталарға қатысты тұрақтанып келе жатқанын атап өтті.
– Ұлттық банк соңғы айларда валюта саудасына қатысып отырған жоқ. Осылайша, айырбас бағамы Ұлттық банктің араласуынсыз, өте еркін жағдайда қалыптасуда. Нарықта құнсыздану қатері азайды. Теңге 3,4%-ға нығайды, негізінен бұл биылғы желтоқсанда мұнай бағасының көтерілуіне байланысты болып отыр, – деді Д.Ақышев.
Сондай-ақ, Ұлттық банк төрағасы биылғы қараша айының қорытындысы бойынша инфляция көрсеткіші қайтадан бір таңбалы санға оралып, 2016 жылғы 11 айда 7,5%  болып отырғанын мәлімдеді.
Елбасы ұлттық валютаның еркін айырбас бағамына көшуі былтыр оң нәтиже бергенін атап өтті.
– Теңгенің енгізілген еркін айырбас бағамы өзін-өзі ақтады. Айырбас бағамы әлемдік бағаға байланысты болғандықтан, бірқатар ауытқулар орын алуы мүмкін. Алайда, біз тиісті шаралар қабылдауға әзірміз, – деді Нұрсұлтан Назарбаев.
Мемлекет басшысы банк жүйесіндегі ахуалды одан әрі тұрақтандыруға қатысты және қаржы нарығындағы жұмыс жөнінде бірқатар нақты тапсырма берді.

///Қасым-Жомарт Тоқаевқа Сыбайлас жемқорлыққа қарсы іс-қимыл агенттігінің биылғы 8 айда атқарған жұмыстарының негізгі қорытындысы жөнінде егжей-тегжейлі есеп берілді.
Сыбайлас жемқорлыққа қарсы іс-қимыл агенттігінің жетекшісі Президентке Мемлекет басшысы Жолдауының және тапсырмаларының орындалуы туралы баяндады. Марат Ахметжанов агроөнеркәсіп секторындағы субсидиялауға қатысты кешенді талдаудың алдын ала қорытындылары және нақты қылмыстық істер бойынша сотқа дейінгі тергеу нәтижелері туралы ақпарат берді.
Қасым-Жомарт Тоқаевқа алдын алу шараларын белсенді жүргізе отырып, жиі кездесетін және тұрмыстық сыбайлас жемқорлыққа қарсы іс-қимыл тәсілдерін жетілдіру жұмыстары жөнінде айтылды.
Кездесу қорытындысы бойынша Қасым-Жомарт Тоқаев Марат Ахметжановқа бірқатар нақты тапсырма берді.
///
	 

	Мемлекет басшысы кездесудің экономикалық интеграция саласында туындаған мәселелерді бірлесіп шешу үшін маңызды екенін атап өтті.

	– Біз бірлестігіміздің оң қорытындыларын қазірдің өзінде айттық: негізгі экспорттық тауарымызға әлемдік бағасының төмендегеніне қарамастан, елдеріміз арасында тауар айналымы артуда. Қазақстанның Кеден одағы елдерімен сыртқы сауда айналымындағы үлесі жалпы көлемнің 18 %-ына жетті. Бірақ біз оның түзетілуі қажет кемшіліктері, оның ішінде Еуразиялық экономикалық комиссия туралы да ашық айтуға тиіспіз. Тауарлардың еркін айналымы қазақстандық өндірушілер үшін Кеден одағы мен Бірыңғай экономикалық кеңістік елдері кәсіпорындарымен арадағы бәсекелестіктің жағдайын қатайтып жіберді. Сыртқы саудадағы үйлесімсіздік артуда. Кеден одағы елдерінен әкелінген өңделген тауарлар импорты 2012 жылы 2009 жылмен салыстырғанда 2 есе өскені байқалды. Бұл жағдайды түзету үшін бірқатар ірі бірлескен инвестициялық жобаларды іске асыру қажет болуы мүмкін, – деді Нұрсұлтан Назарбаев.

	Қазақстан Президенті Қазақстанның Бірыңғай экономикалық кеңістік елдерінен импортының үлесі оның 2009 жылғы жалпы көлемінің 32 %-ынан 2012 жылы 40 %-ына дейін артқанына назар аударды. Сондай-ақ, Қазақстан өнімдерін Ресей мен Беларусь нарығына жеткізуде едәуір қиыншылықтар бар. Себебі, тарифтік емес және техникалық кедергілер, шамадан артық санитарлық және фитосанитарлық нормалар, сертификаттау, лицензиялау және үлес жөніндегі шаралар, техникалық регламентті бірізділендіру жөнінде талаптар қолданылуда.

	– Қазақстанның ет өнімдері әдейі «өткізілмейтін» жағдайда тұр, өйткені Ресейде оларға Қазақстан Республикасы санитарлық сертификаттарында жоқ нормалар қолданылуда. Сондай-ақ, беларусь азық-түлік тауарларын бұл саладағы бірқатар жаңа техникалық регламенттің енгізілуіне байланысты Ресей нарығына тасымалдау деңгейінің төмендегені байқалып отыр. Бірыңғай экономикалық кеңістіктегі техникалық регламент саласын кеңейту Қазақстанның бизнес ортаны жақсарту жөніндегі саясатына қайшы келуде. Бірыңғай экономикалық кеңістік келісімінің қорытындысына сәйкес Ресей электр-энергетика жүйесі үшін ерекше режим қарастырылғандықтан, электр-энергетика саласында түйткілдер бар. Соның салдарынан электр энергиясын тұтынушылар мен тасымалдаушыларға еркін қолжетімділік болмай отыр. Қазақстан электр энергиясын Беларусьқа Ресей Федерациясының аумағы арқылы, транзит арқылы сата алмайды, – деді Мемлекет басшысы.

	Бұған қоса, Нұрсұлтан Назарбаев сыртқы экономикалық қызметке қатысушылар тарапынан Кеден одағының Кеден кодексіне үлкен сын айтылып жатқанын, оны ырықтандыру және сыртқы  шекараларда кедендік рәсімдерді барынша оңайлату қажеттігіне көңіл бөлініп отырғанын айтты.

	– Сондықтан мен Еуразиялық экономикалық комиссияның қызметі Кеден одағына мүше елдердің өзара тиімді саудасында жоғарыда айтылған үйлесімсіздіктер мен кедергілерді болдырмауға бағытталуы тиіс. Еуразиялық экономикалық комиссия – Кеден одағы мен Бірыңғай экономикалық кеңістікті қалыптастыру жағдайын қамтамасыз ету үшін құрылған, сондай-ақ интеграцияны одан әрі дамыту жөніндегі ұсыныстарды әзірлейтін ұлтүстілік орган. Сонымен қатар, мемлекеттер басшылары алға қойған Кеден одағы мен Бірыңғай экономикалық кеңістікті қалыптастыру аясында шешілмеген мәселелердің бар екеніне қарамастан, Комисия жұмысында интеграциялық үдерістерді тереңдетуге арналған қаражат пен күшті ыдырату, жұмысты анық саясиландыру байқалуда. Еуразиялық экономикалық комиссия тарапынан Комиссия жұмысының қағидаттары мен регламентінің бұзылуына жол беруге болмайды. Комиссия туралы Шартқа сәйкес, Алқа мүшелері ұлттық үкіметке есеп бермейді және бағынышты емес, соған қарамастан Еуразиялық экономикалық комиссия Алқасының ресейлік мүшелері Ресей Федерациясы Үкіметінің отырыстарына қатысады, тиісті нұсқаулар алады,– деді Қазақстан Президенті.                     

	Мемлекет басшысы Еуразиялық экономикалық одақтың қызметі туралы екі бөлімнен – институттық және салалық бөлімдерден тұратын шартқа қатысты барлық мәселенің 2014 жылғы мамырда келісілуі тиістігін атап өтті. Нұрсұлтан Назарбаев елдеріміздің қарапайым азаматтарының қабылдауына ауыр тиетін күрделі шартты әзірлеуге қажеттілік жоқ екеніне тоқталды. Бұдан бөлек, мұнай мен газ тасымалдау, теміржол тарифтері, электр энергиясы саласындағы қазірдің өзінде қол жеткізілген келісімдер бойынша жұмысты аяқтауға ұмтылған жөн. Сонымен қатар, қазіргі уақытта Комиссияның өкілеттігін кеңейту, бірыңғай қаржы нарығын қалыптастыру және жаңа ұлтүстілік құрылымдар құру туралы ұсыныстар енгізілуде, интеграцияланудың қазіргі кезеңінде біздің елдеріміз мұны талқылауға дайын емес. Қазақстан Президенті тауарларға және қызмет көрсетуге қатысты шектеулерді жоюға баса ден қою қажеттігіне назар аударды.

	Сондай-ақ, Нұрсұлтан Назарбаев Кеден одағы мен Бірыңғай экономикалық кеңістік аясын кеңейту барлық тарап үшін ортақ ережелер бойынша жүзеге асырылу тиістігіне тоқталды. Мысалы, Қазақстан Қырғызстан мен Арменияның ниетін қолдайды, бірақ олардың бұған кіруі шартта келісілген және көрсетілген ортақ рәсімдер бойынша жүзеге асырылуы тиіс.

	– Маған, мысалы, премьер-министр Ердоған Түркияның Кеден одағы мен Бірыңғай экономикалық кеңістікке қосылу перспективасын қарастыру туралы өтінішпен хабарласты. Мен оған дәл осы ұстанымды жеткіздім, – деді Қазақстан Президенті.        

	Бұған қоса, Мемлекет басшысы Қазақстанның Дүниежүзілік сауда ұйымына кіру мәселесін сөз етті, бұл үшін ДСҰ-ға мүше елдер алдында Қазақстан мен Ресейдің міндеттемелері деңгейінің үйлесімділігі қажет.

	– Қазақстан ДСҰ-ға Еуразиялық экономикалық одақ құрылғанға дейін кіру ниетінде. Әйтпесе, ДСҰ-ға мүше елдер бұдан бұрын қол жеткізілген келісімдерді қайта қарауы мүмкін, бұл біздің ол ұйымға мүше болуымызды бірнеше жылға созып жібереді. Бүгін біз Ресей тарапының қолдауына сенім артып отырмыз. Бұл мәселе жөніндегі сындарлы ұстаным Қазақстанның ДСҰ-ға тезірек кіруіне ықпал етіп, Кеден одағы мен Бірыңғай экономикалық кеңістіктің үздіксіз қызметіне септігін тигізген болар еді, – деді Нұрсұлтан Назарбаев.

	Қазақстан Президенті ДСҰ-ға кіру мәселелері жөнінде Еуропалық одақпен және АҚШ-пен келіссөздер жүргізу үшін Қазақстан-Ресей бірлескен комиссиясын құру қажеттігіне назар аударды.             

	 




///Жиынға Премьер-Министр Асқар Мамин, Президент Әкімшілігінің Басшысы Бақытжан Сағынтаев, Ұлттық банк төрағасы Ерболат Досаев, Премьер-Министрдің бірінші орынбасары – Қаржы министрі Әлихан Смайылов, Премьер-Министрдің орынбасары Гүлшара Әбдіқалықова, Президент Әкімшілігі Басшысының бірінші орынбасары Дархан Кәлетаев, Президенттің экономикалық мәселелер жөніндегі көмекшісі Тимур Сүлейменов, Еңбек және әлеуметтік қорғау министрі Бердібек Сапарбаев қатысты.
Қасым-Жомарт Тоқаев әділетті әлеуметтік саясаттың айрықша маңызы, әсіресе, ауыр жағдайға тап болған адамдармен қатынасты қалыптастыруда екенін атап өтті. Сондай-ақ, Қазақстан Президенті цифрлық платформаны қолдана отырып, бірыңғай әлеуметтік картаны кешіктірмей енгізу қажеттігін айтты.
Кеңес барысында Еңбек және әлеуметтік қорғау министрінің атаулы әлеуметтік көмек көрсету жағдайлары жөніндегі есебі тыңдалды.
– Осы маңызды салада халықтың жағдайын жақсартуға мүмкіндік беретін ауқымды жұмыстар жүргізілуде. Сонымен қатар, атаулы әлеуметтік көмек көрсету шаралары кезінде заң бұзушылықтар, тіпті, алаяқтық жолдар да анықталды. Бұл бюджет үшін жоспарланбаған шығын, – деп баяндады Бердібек Сапарбаев.
Жиын қорытындысы бойынша Мемлекет басшысы аталған саладағы теріс әрекеттерді жою үшін Еңбек және әлеуметтік қорғау министріне атаулы әлеуметтік көмектің берілу тәртібін реттеу жөнінде шұғыл шаралар қабылдауды тапсырды, сондай-ақ, Президент Әкімшілігі мен Үкіметке бірқатар нақты тапсырма берді. 

/// 
Мемлекет басшысы 7 мың адамдық мешіт құрылысының жобасымен танысты, сондай-ақ қаладағы діни конфессия және шығармашыл зиялы қауым өкілдерімен кездесті.
 
                                                             ***
Құрылысы жоспарланған ғимараттың жалпы алаңы – 16 мың шаршы метр. Архитектуралық жобаға сәйкес, мешітте биіктігі 75 метрлік бірнеше мұнара болады. Кешеннің орталық бөлігінде 9 күмбезді негізгі ғимарат орналасады. Сондай-ақ оның құрамына ислам кітапханасы, әкімшілік бөлік, намаз оқитын залы бар әйелдер корпусы, діни рәсімдер өткізуге арналған зал, оқу-ағарту топтарына арналған және медресе сыныптары бар ерлер бөлігі, сондай-ақ шеберхана мен дүкендер кіреді. 

///
	 

	Автор өзінің хатында Алматыда өткен чемпионат осы жарыс түрінің тарихындағы ең табысты турнир болғанын атап өткен.

	Соған орай ол Мемлекет басшысына, Үкімет мүшелеріне және спорт қайраткерлеріне аталған жарысты лайықты деңгейде ұйымдастыруға айрықша көңіл бөлінгені үшін ризашылығын білдіреді.

	IWF президенті сондай-ақ Қазақстан атлеттері жоғары нәтижелерге қол жеткізгенін айта отырып, жалпы бұл турнир нәтижелері бүкіл әлемде зор резонанс тудырғанына тоқталады.

	Сонымен қатар хатта Алматыда халықаралық ауыр атлетика федерациясының жыл сайынғы конгресі өткені, оның барысында Федерацияның 109 жылдық тарихында маңызды мәнге ие болған шешімдер қабылданғаны айтылады.

	Соңында Т.Аян ауыр атлетикадан Әлем чемпионаты 2022 жылғы қысқы Олимпиада ойындарын өткізу үшін Алматының кандидатурасын ілгерілетуге  септігін тигізгеніне назар аударған. 
///
	 

	Серік Нығметұлы Ахметов Қазақстан Республикасының Қорғаныс министрі болып тағайындалсын.

	 

	Қазақстан Республикасының

	           Президенті                                                                                          Н.Назарбаев

	 

	 

	 

	Астана, Ақорда, 2014 жылғы  3 сәуір

	      №  783
///
	 

	

	Қазақстан Президенті өндірісті іске символды түрде қосқаннан кейін, бұл жоба еліміздің экономикасын дамыту үшін мәні ерекше және маңызды екенін атап өтті.

	- Қазақстан жаңа экономиканы құру және шикізатқа тәуелсіздіктен құтылу үшін индустриялық-инновациялық бағдарламаны табысты іске асыруда. Екі жарым жылда мыңнан аса кәсіпорын құрылды, он мыңдаған жаңа жұмыс орны ашылды. Біз бүгін еліміз үшін өте маңызды жобаға – электровоз өндірісі жөніндегі жаңа зауыттың іске қосылуына куә болдық. Темір жол көлігі – кез келген экономиканың күретамыры, онсыз жүк тасымалданбайды және жеткізілмейді. Сондықтан мемлекет көлік инфрақұрылымын дамытуға үлкен мән беруде және оны жақсартуға әрі жаңғыртуға елеулі қаражат бөліп отыр. Тәуелсіздік жылдарында елімізде 1100 шақырымнан астам темір жол салынды. Біз ұзақтығы мың шақырымнан асатын «Жезқазған-Бейнеу» теміржол тарауы құрылысын бастадық. Дегенмен бізде тепловоз және электровоз парктері ескіре бастаған, жүк және жолаушы вагондарының саны жетіспейді. Осындай жетіспеушіліктің орнын толтыру үшін біз жаңа зауыттарды іске қосып жатырмыз. Бүгін еңбек өнімділігі жоғары осындай жоғары технологиялық зауыт іске қосылды, - деп атап өтті Мемлекет басшысы.              

	Нұрсұлтан Назарбаев жаңа қазақстандық электровоздардың Кеден одағына мүше елдерге және ТМД-ға мүше мемлекеттерге жеткізілуін ұйымдастыру үшін байланыс орнату қажет екеніне тоқталды. Сонымен қатар, Мемлекет басшысы «Болашақ» бағдарламасының инженер-түлектері зауыт жұмысына тартылғанына ризашылығын білдірді. Бұл өзіміздің инженерлік-техникалық кадрлар құрамын қалыптастыруда жақсы үлгі болып саналады.

	- Бұл жобаның іске асуы - Қазақстанның ерекше инвестициялық жағдай жасап отырғанының тағы бір дәлелі. Тек биыл ғана біз 18 миллиард долларлық инвестиция тарттық, ал тәуелсіздік жылдарында оның көлемі 170 миллиард долларға жетті. Республикамызда өзара тиімді бизнес болуы үшін шетелдік өз серіктестерімізді шақыруды бұдан кейін де жалғастыратын боламыз, - деді Қазақстан Президенті.

	Нұрсұлтан Назарбаев жұмысшылар мен іс-шараға қатысушыларды зауыттың іске қосылуымен құттықтап, белгіленген барлық міндет пен жоспарды жүзеге асыруда жетістіктер тіледі.

	Рәсімнің ашылуына қатысқан ТМД-ға мүше мемлекеттердің теміржол көлігі жөніндегі кеңесі дирекциясының төрағасы Петр Кучеренко өз сөзінде Қазақстан Солтүстік-Оңтүстік, Батыс-Шығыс бағыттарында көліктік құрлықтық, трансқұрлықтық жүктерді жеткізу үшін қуатты көлік дәлізі болып саналатынын айтып өтті. Қазақстанда екі жарым жылда үшінші зауыт іске қосылуда және бұл оқиға елдің теміржол саласын дамытуға мықты іргетас қалайды. Ол Кеден одағының құрылуы одан әрі нығая түскен интеграциялық бірлестікке көшуді, еуразиялық өңірде бірыңғай экономикалық кеңістіктің құрылуын қамтамасыз ететініне тоқталды.

	Сондай-ақ іс-шара барысында Қазақстан Президенті «Қазақстан теміржолы» ҰК» АҚ Көліктегі технология орталығында болды. Бұл орталық Индустрия және жаңа технологиялар министрлігі мен «Қазақстан теміржолы» ҰК» АҚ-ның жаңа теміржол өндірісі мен техникалық желілер үшін білікті мамандар даярлауды жүзеге асыратын  инновациялық жобалар алаңы болып саналады.

	ҚР Премьер-Министрінің орынбасары-Қазақстан Республикасының Индустрия және жаңа технологиялар министрі Ә.Исекешев Мемлекет басшысына индустриялық-инновациялық даму жөніндегі бағдарламаны іске асыру барысы туралы баяндады. Бүгінде Қазақстанның Индустрияландыру картасына көлемі 11 миллиард теңгеден астам 780 жоба енгізілген.

	«Электовоз құрастыру зауыты» жобалық қуатына орай, жылына 50 екі секциялық электровоз құрастырып шығарады. Локомотивтердің жаңа желісін Францияның «Альстом Транспорт» компаниясы Қазақстан, ТМД және Балтық жағалауы елдерінің табиғатына  бейімдеп жасаған. Жаңа электровоздар пайдалану кезінде экологиялық жүктеме деңгейін барынша төмендетеді,  «жасыл экономика» талаптарына толық жауап береді.

	Бүгін Мемлекет басшысы Нұрсұлтан Назарбаев «Астанабасжоспар» ҒЗЖИ» ЖШС-да болды, онда Астана қаласының әкімі Иманғали Тасмағамбетов Мемлекет басшысының қарауына ЭКСПО-2017 халықаралық арнаулы көрмесін өткізуге дайындық жасауға байланысты қала құрылысы мен сәулеті саласындағы ұсыныстарын енгізді.

	Сондай-ақ мекемені аралау кезінде астананың инженерлік инфрақұрылымды дамыту жөнінде ұсыныстар қаралды.    

	 

	

	 

	

	 

///
	 

	8 наурыз – Халықаралық әйелдер күніне арналған концертте отандық белгілі әртістер мен шығармашылық ұжымдар өнер көрсетті. Мерекелік қойылымда көптеген музыкалық және театрлық жанрлар қамтылған.        

	 

///
	 

	

	Мемлекет басшылары экономикалық, ғылыми-технологиялық және мәдени-гуманитарлық өзара іс-қимыл аспектілерін талқылады. Сондай-ақ, халықаралық және өңірлік күн тәртібіндегі өзекті мәселелер жөнінде пікір алмасты.

	Қазақстан Президенті бұл кездесу И.Каримовтың былтырғы сапары аясында жүргізілген Қазақстан-Өзбекстан келіссөздерінің жалғасы болып саналатынын атап өтті.

	- Қазақстан мен Өзбекстан – өңіріміздегі бейбітшілікті, қауіпсіздікті, сауда мен әл-ауқаттың артуын қамтамасыз ететін негізгі мемлекеттер. Біз ортақ жауапкершілікті терең сезіне отырып, жағдайға келіссөздер жолымен ықпал етуге ұмтыламыз. Өңірде су ресурстары, энергетика, азық-түлік жөнінде бірқатар мәселелер бар, халықаралық тәжірибедегідей, біз оны басқа мемлекеттердің араласуынсыз өзіміз шешуге тиіспіз, - деді Нұрсұлтан Назарбаев.

	Мемлекет басшысы Қазақстан мен Өзбекстан арасындағы екіжақты қарым-қатынастарда ешқандай даулы мәселелер жоқ екенін атап өтті.

	- Мен келіссөздерімізді жоғары бағалаймын. Өзіміз қол жеткізіп отырғандай, бүгін елдеріміз арасындағы Стратегиялық серіктестік туралы шартқа алғаш рет қол қойылатын болады. Бізде Мәңгілік достық туралы базалық шарт та бар. Екі елдің Үкіметтері жұмыс жүргізіп, қол қойылғаннан кейін қарым-қатынастарымызды жаңа деңгейге шығаратын құжаттарды сапалы дайындады. Өңір халқының басым көпшілігінің назары біздің кездесуімізге ауып отырғанын білеміз. Қазақстан мен Өзбекстан қарым-қатынастары екі ел халықтарының игілігі үшін нығая түседі деп ойлаймын. Бұл – келіссөздеріміздің басты мақсаты. Жоғары деңгейдегі осындай кездесуді жалғастыруымыз қажет, - деді Қазақстан Президенті.

	Өз сөзінде И.Каримов Нұрсұлтан Назарбаевтың әр сапары барысында өзекті мәселелер талқыланып, маңызды шешімдер қабылданатынын атап өтті.

	- Мемлекет басшылары арасындағы келіссөздер тұрақты өтіп тұруы тиіс деп санаймын. Бұл Қазақстанның да, Өзбекстанның да мүдделеріне сай келеді. Орталық Азия өңіріндегі және әлемдегі жедел өзгеріске түсіп жатқан жағдайлар жөніндегі ортақ ұстанымды әзірлеу қажеттілігі Нұрсұлтан Назарбаевтың бастамасымен Стратегиялық серіктестік туралы шартқа қол қоюымызға ықпал етті. Біз Қазақстанның әлеуеті өте жоғары екенін білеміз, егер оған Өзбекстанның да әлеуеті қосылатын болса, онда бұл өзге мемлекеттер санасатын барынша мығым ұстаным болады. Мен бұны аталған құжатқа қол қоюға себеп болып табылатын басты идеяның бірі деп ойлаймын, – деді Өзбекстан Президенті.

	И.Каримов Қазақстан Президентінің Өзбекстанға сапары бағдарламасының мазмұнды екеніне де тоқталды. Атап айтқанда, жарқын тұлғасы мен шығармашылығы Өзбекстанда зор құрметке ие ұлы ойшыл Абайдың Ташкенттегі ескерткішін ашу жоспарланып отыр. Оның пікірінше, бұл елеулі оқиға екі елдің өзара қарым-қатынасы тарихынан берік орын алады.   

	Өзбекстан Президенті елдер арасындағы екіжақты қарым-қатынастар үдемелі дамып келе жатқанын атап өтті.

	- Әлемде бұрынғысынша болжап білмейтін дағдарыстық үдерістер байқалып отырғанына қарамастан, біздің елдеріміз арасындағы тауар айналымына өсу үрдісі тән. Мысалы, 2012 жылы ол 9,6 пайызға өсіп, 2 миллиард 700 миллион долларды құрады. Бұл динамика жақсы әлеуеттің бар екенін көрсетеді және біз оны арттыруға тиіспіз, - деді И.Каримов.   

	Сөз соңында Өзбекстан Президенті екі ел арасындағы тауар айналымын одан әрі әртараптандыру қажеттігіне тоқталып, Нұрсұлтан Назарбаевтың сапары табысты әрі жемісті болатынына сенімін білдірді. 

///
	

	Брифинг барысында Нұрсұлтан Назарбаев бұл сапар екі ел арасындағы тығыз байланыстардың тағы бір дәлелі болып табылатынын атап өтіп, Қазақстан Өзбекстанмен қарым-қатынастарға ерекше мән беретініне тоқталды.

	- Біздің ынтымақтастығымыз барлық туындаған мәселелерді шешуге деген сындарлы көзқарасымен ерекшеленеді. Өңірдегі тыныштық пен қауіпсіздік, сондай-ақ, одан әрі өсіп-өркендеуіміз көбінесе Қазақстан мен Өзбекстанның өзара ықпалдастығы мен ортақ ұстанымына байланысты болады, - деді Қазақстан Президенті. 

	Мемлекет басшысы сапар Қазақстан мен Өзбекстан арасындағы мәңгілік достық туралы шартқа қол қойылғанына 15 жыл толған кезде өтіп отырғанының символдық мәнін атап көрсетті.

	- Бүгін қол қойылған Стратегиялық серіктестік туралы шарт елдеріміз арасындағы қарым-қатынастарды сапалы жаңа деңгейге көтереді деп сенемін, - деді Нұрсұлтан Назарбаев.

	Қазақстан Президенті кең ауқымдағы мәселелер талқыланғанын айта келе, келіссөздер қорытындысына қанағаттанушылық сезімін білдірді. Бұл ретте өңірдегі су проблемасына қатысты екі елдің көзқарасы көп жағынан бір-біріне сәйкес келетіні атап өтілді.

	- Біз осынау өмірлік маңызы бар саладағы ынтымақтастық өзара сенімді нығайту негізінде ғана мүмкін болатынына сенімдіміз. Өңірдегі барлық елдің транспаренттілігі мен мүдделерін ескеру қажет. Біз өз көршілерімізге бұл мәселелерді өзіміз шешуіміз қажеттігі, шешілмейтін проблема жоқ екені айтылған достық сәлемімізді жолдағымыз келеді, - деді Мемлекет басшысы. Нұрсұлтан Назарбаев экономикалық серіктестікті дамыту үшін Екіжақты ынтымақтастық жөніндегі үкіметаралық комиссия жұмысын жандандыру, сондай-ақ, екі ел басшысының тапсырмасы бойынша Іскерлік кеңес құру аясында өзара іс-қимыл аясын кеңейту маңызды екеніне тоқталды.

	Бұған қоса, Қазақстан Президенті мәдени-гуманитарлық серіктестікті тереңдетуге назар аударды, оны одан әрі нығайту үшін 2013-2015 жылдарға арналған мәдениет саласындағы ынтымақтастық бағдарламасына қол қойылды.

	Сөз соңында Мемлекет басшысы өзінің Өзбекстанға сапары қазақ-өзбек қарым-қатынастарын нығайтуға ықпал етіп, оны сапалы жаңа деңгейге шығаратыны жөніндегі пікірін білдірді.

	Өз кезегінде Өзбекстан Республикасының Президенті И.Каримов Нұрсұлтан Назарбаевқа ресми сапармен келу туралы шақыруын қабылдағаны үшін алғысын айтып, бұл сапар екі ел арасындағы қарым-қатынастарды тереңдету үшін стратегиялық мәнге ие екенін атап өтті.

	- Қазақстан делегациясының сапарын біз көп жоспарлы өзбек-қазақ қарым-қатынастарын дамытудағы маңызды оқиға ретінде қарастырамыз. Ол біздерді қызықтыратын мәселелер жөніндегі ортақ пікір алмасуды жалғастырудың жақсы мүмкіндігі болып саналады, - деді И.Каримов.

	Өзбекстан басшысы келіссөздер барысында тек мемлекетаралық қана емес, сондай-ақ, өңірлік, халықаралық мәселелердің кең ауқымы талқыланғанын мәлімдеп, оларды шешуде екі елдің көзқарасының ортақтығын атап өтті.

	И.Каримов Қазақстан мен Өзбекстанның өзара ықпалдастығының негізі барлық бағыттар бойынша дамыту қажет экономикалық қатынастар болып саналатынын айтты.     

	Келіссөздер қорытындысы бойынша Қазақстан Республикасы мен Өзбекстан Республикасы арасындағы стратегиялық серіктестік туралы шартқа, Қазақстан Республикасы ішкі істер министрлігі мен Өзбекстан Республикасы ішкі істер министрлігі арасындағы ынтымақтастық туралы келісімге, Қазақстан Республикасы Мәдениет және ақпарат министрлігі мен Өзбекстан Республикасы Мәдениет істері және спорт министрлігі арасындағы 2013-2015 жылдарға арналған мәдениет саласындағы ынтымақтастық бағдарламасына, Қазақстан Республикасы Қаржы министрлігі мен Өзбекстан Республикасы Мемлекеттік кеден комитеті арасындағы кедендік шекара арқылы өткізілетін тауарлар мен көлік құралдары туралы алдын-ала ақпараттар алмасуды ұйымдастыру туралы хаттамаға қол қойылды.

	

/// 
Кездесу барысында Қазақстан мен Біріккен Араб Әмірліктері ынтымақтастықтығының бүгінгі жай-күйіне және келешегіне қатысты кең ауқымдағы мәселелер талқыланып, күн тәртібіндегі өңірлік және халықаралық өзекті мәселелер жөнінде пікір алмасылды.
Тараптар екіжақты сауда-экономикалық және инвестициялық байланыстардың қазіргі даму қарқынына қанағаттанатындарын білдірді. Өткен 10 жыл ішінде Біріккен Араб Әмірліктерінен келген инвестицияның жалпы көлемі 2 миллиард доллар болды. Біріккен Араб Әмірліктері Қазақстанмен арадағы тауар айналымы бойынша  шығанақтағы араб елдері арасында 1-орында тұр. 2015 жылғы қаңтар-қараша аралығында Қазақстан Республикасы мен Біріккен Араб Әмірліктері арасындағы тауар айналымы 97 миллион доллар болды. Қазақстанда туризм, көлік-экспедициялық сервис, тұтынушыларға қызмет көрсету салаларында БАӘ капиталының үлесі бар 50 кәсіпорын тіркелген.
Мемлекеттік хатшы Біріккен Араб Әмірліктері Қазақстанның араб әлеміндегі және Парсы шығанағы аймағындағы негізгі серіктесі екенін атап өтті. Сонымен қатар, БҰҰ Қауіпсіздік Кеңесінің 2017-2018 жылдардағы тұрақты емес мүшелігіне Қазақстанның кандидатурасын және еліміздің Ислам азық-түлік қауіпсіздігі ұйымын құру жөніндегі бастамасын қолдағандары үшін, сондай-ақ БАӘ Үкіметінің Астанадағы «ЭКСПО-2017» көрмесіне қатысатынын растағанына ризашылығын білдірді.
Гүлшара Әбдіқалықова БАЭ Қазақстанда ірі инвестор болып қала беретінін айтты. Астанадағы құны 1,6 миллиард долларды құрайтын «Әбу Даби Плаза» көпфункционалды кешенінің құрылысы, ТМД және Қазақстан аумағында қызметін бастаған, капиталы 176 миллион доллар болатын  «Al Hilal» Ислам банкі, «Falah Growth Fund»  біріккен инвестициялық қоры – екі ел ынтымақтастығының жарқын көрінісі.
Мемлекеттік хатшы Қазақстанда «ЭКСПО-2017» көрмесі аумағында «Астана» халықаралық қаржы орталығы құрылғанын, ол Дубайдың халықаралық қаржы орталығымен тәжірибе алмасатынын айтты. «Астана» ХҚО Қазақстанның қаржы инфрақұрылымының өзегіне, бүкіл Орталық Азия өңірінің ірі іскерлік хабына айналуға тиіс.
Мемлекеттік хатшы кездесу соңында Біріккен Араб Әмірліктерінің елшісі Сухейл Матар әл-Кетбиге зор денсаулық, жаңа қызметіне табыс тіледі.
///
	

	Қазақстан Президенті діндарларды Пасха мерекесімен құттықтап, православие әлемі үшін оның, ең алдымен, өркендеу мен жаңаруды білдіретін басты мейрамның бірі болып саналатынын атап өтті.

	-  Пасха мерекесі барған сайын жаңарып, дамып және өркендеп келе жатқан біздің мемлекетіміздің нышаны да іспеттес. Қазақстанда түрлі этностар мен діни сенімдегі азаматтар тату-тәтті өмір сүруде. Сенім мен береке-бірліктің арқасында біз өзіміздің және балаларымыздың бақуатты өмірін қамтамасыз етіп, елімізді байыпты түрде дамыта аламыз. Қазақстан халқы ассамблеясының жақында өткен съезі ұлтаралық және конфессияаралық саясаттың еліміздегі барлық этнос пен діндерге қарым-қатынасындағы табыстарын тағы да көрсетіп берді, - деді Нұрсұлтан Назарбаев.  

	Мемлекет басшысы діннің, ең алдымен, жақыныңа, өз Отаныңа деген сүйіспеншілік екенін және бұл біздің қоғам үшін топтастырушы факторға айналып келе жатқанын атап өтті.

	- Ислам мен православие біздің рухани тірегіміз болып саналады. Адамдардың руханилығы және өзара түсіністігі арқылы біз алға қарай ілгерілей беретін боламыз. Мен православие қоғамдағы бейбітшілік пен келісімді қамтамасыз етуде мемлекеттің сенімді серіктесі деп зор сеніммен айта аламын, - деді Қазақстан Президенті.        

	Нұрсұлтан Назарбаев еліміздегі ұлтаралық келісімнің арқасында барлық әлемдік діндер лидерлері өзара іс-қимылдың өзекті мәселелерін талқылау үшін Қазақстанда бас қосатынын атап көрсетті.

	Мемлекет басшысы Пасханың тек православие сеніміндегі діндарлардың ғана емес, барша қазақстандықтардың да мерекесі екеніне тоқталды.

	- Еліміздің азаматтары барлық маңызды мерекелерді бірге атап өтеді. Бүгінде Астанада мешіт және православие ғибадатханасы қатар бой көтерген. Біз өз игілігін еңбегі арқылы табатын, жұмыс істейтін адамдардың мемлекетін құрудамыз. Мемлекеттің басты миссиясы жұмыспен қамтып, әр азаматтың дамуы үшін мүмкіндіктер беруге бағытталған. Қазақстандықтар болашаққа сеніммен қарайды, - деді Нұрсұлтан Назарбаев.

	Қазақстан Президенті барша православие христиандарын жарқын мерекемен тағы да құттықтай келіп, денсаулық, бақыт және әр шаңыраққа игілік тіледі.        

	Астана және Қазақстан митрополиті Александр өз сөзінде Мемлекет басшысына кафедралды шіркеуге келгені үшін алғысын айтып, еліміздегі православие христиандарына ұдайы көңіл бөлетіні үшін ризашылығын білдірді. Сондай-ақ, ол бүгінде Қазақстан бейбітшілік, келісім, этносаралық бірлік және конфессияралық игі үнқатысудың үлгісі болып табылатынын атап өтті.       

	
///
	

	Қазақстан Президенті мектеп ғимаратын, соның ішінде гимнастикалық және спорт залдарын аралап көрді, сондай-ақ мектеп оқушылары әзірлеген түрлі жобалармен танысты.

	Нұрсұлтан Назарбаев елімізде білім мен денсаулық салаларын жаңғырту, спортты дамыту, өскелең ұрпақты жұмыспен қамту жөніндегі бағдарламаны қоса алғанда, жастар үшін қыруар істер атқарылып жатқанын атап өтті.

	- Зияткерлік мектепке талантты балалар іріктеліп алынады, кейін олар «Назарбаев Университетіне» түсе алады. Осылайша біздің еліміздің элитасы дайындалады. Бүгінде жастар тәуелсіз Қазақстанның игілігі үшін жұмыс істеуге тиісті, - деп атап өтті Мемлекет басшысы.

	Студенттік құрылыс отряды облыстық штабының төрағасы Ербол Сармурзин өңірдің жастары құрылыс жұмыстарына белсенділікпен араласып, адам еңбегі мәртебесін арттыруға өз үлестерін қосып келе жатқанын айтып өтті.

	- Біз екі жыл қатарынан Сочиде Олимпиадалық нысандар құрылысына қатыстық. Сіздің тапсырмаңыздың арқасында, келесі жылы біз Жезқазған-Бейнеу темір жол құрылысына қатысатын боламыз. Біз Қазақстанды өркендету жолында аябай еңбек етуге дайынбыз, - деді Е.Сармурзин.

	«Қарағандыцветмет» КБ «Нұрқазған» кен байыту фабрикасы бас корпусының ауысым мастері Мұрат Бөрібаев «Қазақмыс» корпорациясында жұмыс істей жүріп, Қарағанды мемлекеттік техникалық университетіндегі оқуын жалғастырғанын айтып өтті.

	- Мен болашақ инженер ретінде кәсіпорынға қажет болдым. Ал қазір цех бастығымен, Сіздің мамандығыңыз сияқты металлургия саласының маманымын. Сондықтан өз жұмысыма екі есе жауапкершілікпен қараймын. Жастар Сіздің барлық бастамаларыңызды әрдайым қолдайды деп сендіргім келеді, - деді М.Бөрібаев.

	Кездуесудің қорытындыы бойынша Нұрсұлтан Назарбаев заманауи технологияларды пайдалануда жаңа білім алудың маңызды екенін атап өтті және өңірдің жастарына барлық игілік пен алға қойған мақсатқа жету жолында жетістіктер тіледі.             

	Зияткерлік мектебінің құрылысы 2012 жылы аяқталды. Оның жобалық қуаты 720 оқушыға есептелген, балалар ұйықтайтын корпус 120 орынға лайықталған. Ғимараттың жалпы аумағы – 21 мың шаршы метр.

	Мектеп халықаралық оқыту стандарттарының заманауи талаптарына сәйкес келеді. Оқу процесіне заманауи әдістемелер мен технологияларды енгізу жастардың зияткерлік әлеуетін дамыту үшін қажетті жағдай жасайды.       

	 

	

///
	

	Рәсім барысында Мемлекет басшысы Қазақстан мен Өзбекстанның өзара қарым-қатынасы барлық салада табысты және тұрақты дамып келе жатқанын атап өтті.

	- Қазақ пен өзбек халқының жақын әрі туыстық байланыстарының тарихы терең. Бүгінде біз бабаларымыз арман еткен егемен мемлекетпіз. Біздің қарым-қатынастарымыз мүлде жаңа деңгейге көтерілді, - деді Нұрсұлтан Назарбаев.        

	Өзара қарым-қатынастардың үдемелі дамуына Ташкентте қазақтың ұлы ағартушы-ақыны Абайға ескерткіштің ашылуы дәлел.

	- Абай жырлары, қара сөздері мен философиялық ойлары – тек қазақ халқының ғана емес, сондай-ақ, бүкіл Ислам әлемінің рухани мұрасы. Оның шығармалары танымдық, еңбексүйгіштік, әділдік пен бауырластыққа үндейді. Қазақ халқы Абайды өздерінің рухани ұстазы, ұлттық жаңарудың қайнар көзі ретінде қабылдайды. Оның еңбектері мәңгілік. Уақыт өткен сайын туындылары қоғам және мәдени-рухани өмір үшін бағыт-бағдар көрсетіп, мейлінше өзекті бола түсуде, - деді Қазақстан Президенті.

	Нұрсұлтан Назарбаев Абайдың поэтикалық дүниетанымына өзбек халқының ұлы ақыны Әлішер Науаидің, сондай-ақ Шығыстың  көрнекті ойшылдары ­– Фирдоуси, Низами, Физулидің шығармалары зор ықпал еткеніне тоқталды.

	Мемлекет басшысы бүгінде Абай есімі бүкіл әлемге танымал екенін атап өтті.

	- Лондонда Абай үйі ашылған, Мәскеуде, Тегеран мен Ыстамбұлда ескерткіші орнатылған, ғаламшардың көптеген қаласында оның құрметіне көшелерге есімі берілген. Бауырлас Өзбекстан астанасы – Ташкенттегі Абай көшесінде оның ескерткішінің ашылуының тарихи маңызы бар, - деді Қазақстан Президенті.

	Ташкентте Қазақстан Елшілігінің жаңа ғимаратының ашылуы екіжақты қарым-қатынастардың нығая түскенін білдіреді. Астанада және Ташкентте жаңа дипломатиялық өкілдік құрылысын бастау туралы келісімдерге 2010 жылы қол жеткізілген болатын.

	Мемлекет басшысының тапсырмасы бойынша Қазақстан Елшілігінің ғимараты Өзбекстан астанасының өзіндік ерекшелігіне сәйкес шығыстық сәулет үлгісінде салынған.

	Нұрсұлтан Назарбаев жиналғандардың баршасын Абай ескерткіші мен Қазақстан Елшілігінің жаңа ғимараты ашылуымен құттықтап, бұл оқиға екі мемлекеттің достық пен бауырластықты нығайтуға деген ұмтылысын білдіретінін атап өтті.

	- «Жалғыз қолмен шапалақ ұра алмайсың» деген ұлы ақын және ойшыл Әлішер Науаидың дана сөзі біздің арамыздағы бүгінгі ахуал мен жылы шырайлы өзара қарым-қатынасымызды көрсетеді, - деді Мемлекет басшысы.

	Сөз соңында Нұрсұлтан Назарбаев бұдан бұрын жүргізілген келіссөздердің сындарлы нәтижелеріне қанағаттанушылық сезімін білдірді.

	- Қазақстан мен Өзбекстан – өңірдегі ірі мемлекет, олардың қарым-қатынасына бүкіл Орталық Азиядағы тыныштық пен қауіпсіздік байланысты, - деді Мемлекет басшысы.

	Өз кезегінде Өзбекстан Президенті И.Каримов екі бауырлас халықтың достығының беріктігіне сенімін білдіріп, Абай ескерткіші мен Қазақстан Елшілігінің жаңа ғимаратының ашылуы арқылы Өзбекстан астанасының көркіне көрік қосыла түскенін атап өтті.

	-  Өзбекстанда Абайды бүкіл өмірін ізгілік пен әділдіктің салтанат құруы үшін күресіп, өз халқының мұң-мұқтажы мен биік мұраттарға ұмтылысын жырлауға арнаған нағыз халықтық ақын, ағартушы және гуманист ретінде жақсы біледі әрі жоғары бағалайды. Өзінің өшпес туындыларында қазақ халқының рухани жан қуатын, оның ең ізгі қасиеттерін жарқын және толық көрсетіп берген Абайдың орасан зор еңбегін бағаламау мүмкін емес, - деді Өзбекстан Президенті.   

	Ұлы Абай шығармашылығы жүздеген жылдар бойы көршілес өмір сүрген бауырлас екі халықтың ең асыл армандары мен үкілі үміті көрініс тапқан.

	И.Каримов Нұрсұлтан Назарбаевтың қолдауымен Астанада да Әлішер Науаи ескерткіші орнатылатынына сенім білдірді.     

	Елшіліктің жаңа ғимаратының және Абай ескерткішінің ашылу рәсімінен кейін екі мемлекеттің көшбасшылары «Шейхантахур» кешенінде болып, Шейх Хавенди Тахурдың және қазақтың көрнекті қоғам қайраткері, ақын және ойшыл Төле би кесенелерін аралап көрді.    

	 
///
	

	Отырыс барысында өнеркәсіп саласының қазіргі жағдайы, индустриялық-инновациялық даму бағдарламасын жүзеге асыру, сондай-ақ осы бағдарламаның екінші бесжылдығына дайындық мәселесі талқыланды.

	Қазақстан Президенті батыс елдеріндегі экономикалық дағдарыс біздің еліміздің экономикасының дамуына да әсер ететінін атап өтті.

	- Тау-кен, металлургия, химия салаларындағы өнімдерге бағаның төмендеуіне байланысты бюджетке түсімдер азайды және үкіметке оны қайта қарауға тура келеді. Бұған қоса, соның алдында болашақтағы дағдарыстарға қарсы әрекет ету бағдарламасы әзірленді. Бүгінде олардың қазіргі жағдайда қаншалықты өзекті екеніне талдау жасау қажет, - деді Мемлекет басшысы.

	Нұрсұлтан Назарбаев үш жарым жылдан бері индустриялық-инновациялық даму бағдарламасы іске асырылып жатқанын атап өтті.

	- Жаңа кәсіпорындар іске қосылды, қалған бөлігі қосымша биыл пайдалануға берілетін болады. Бағдарламада көзделген барлық индикаторға қол жеткізуге тиіспіз. Бүгінде индустриялық-инновациялық дамуды қаржыландыруда шешімін табуды қажет ететін проблемалар бар. Еуропа елдері мен өзге мемлекеттер бастан кешіп отырған қиындықтар Қазақстанға да әсер етуде. Қазір біз экономикамыздың өсу қарқынының төмендеуіне және елімізде жұмыссыздықтың артуына жол бермеуге тиіспіз, - деді Қазақстан Президенті.

	Мемлекет басшысы жұмыс орындары санының мейлінше көбін қызмет көрсету, соның ішінде туризмді дамыту саласы қамтамасыз ететінін және бұл бағыттарға айрықша көңіл бөлінуге тиіс екенін атап өтті.

	- Әлемдік рецессия жағдайында бізде іске асыру көзделген ірі құрылыс нысандарына бөлінетін қаржыны қысқарту қажеттігі туындауы мүмкін. Бұл өте күрделі мәселе. Үкімет экономиканың өсуіне және халықты жұмыспен қамту деңгейіне қолдау көрсету жолдарына нақты талдау жасауы қажет. Барлық өңір, барлық министрлік осымен айналысуға тиіс. Бұл мәселелерді шешу үшін бізде мүмкіндіктер, ресурстар және тиісті мекемелер бар, - деді Нұрсұлтан Назарбаев.                 

	Қазақстан Президенті индустриялық-инновациялық даму бағдарламасының екінші бесжылдығын әзірлеу кезінде айқын көзқарастың болуы маңызды екенін де атап өтті. 

	Кеңес барысында күн тәртібіндегі негізгі мәселелер бойынша Премьер-Министрдің орынбасары – Индустрия және жаңа технологиялар министрі Ә.Исекешевтің баяндамасы тыңдалды.

	Нұрсұлтан Назарбаев отырысты қорытындылай келе, Үкіметке қолданыстағы индустриялық-инновациялық даму бағдарламасына қолда бар қаржы көздері есебінен оны қаржыландыру моделін анықтай отырып түзетулер енгізу және индустриялық-инновациялық даму бағдарламасының екінші бесжылдығының тұжырымдамасын әзірлеу жөнінде бірқатар тапсырмалар берді. Сондай-ақ, елімізге қосымша инвестиция тарту тетіктерін пысықтау және ішкі қаржы көздерін жандандыру тапсырылды.

///
	

	Нұрсұлтан Назарбаев Вьетнам Президентіне Қазақстанға жасаған сапары үшін ризашылығын білдірді және екіжақты қатынастар үшін бұл оқиғаның маңызы зор екенін атап өтті.

	- Мемлекет басшылары деңгейіндегі сапарлардың арқасында, біздің елдеріміз арасындағы серіктестік қосымша серпін алып, жаңа сапалы деңгейге көтерілді. Қазақстан мен Вьетнам арасындағы тауар айналымын арттыру үшін әлеуетіміз бар. Барлық қол қойылған құжаттар біздің елдеріміз үшін стратегиялық мәнге ие. Мұнайгаз саласындағы, Вьетнамдағы титан кен орнын игерудегі, сондай-ақ ауыл шаруашылығы, мәдени-гуманитарлық және өзге салалардағы бірлескен ынтымақтастық маңызды саналады. Вьетнамның АӨСШК аясындағы қызметіне қанағаттанушылық сезімімді білдіргім келеді, - деді Қазақстан Президенті.

	Мемлекет басшысы мемлекетаралық серіктестік пен халықаралық күн тәртібіндегі түрлі мәселелер бойынша жүргізілген келіссөздер сенім мен өзара түсіністік жағдайында өткенін атап өтті.  

	- Сапар өте нәтижелі болды және біздің елдеріміз арасындағы екіжақты қатынастардың барлық маңызды қырларын қозғады деп санаймын, - деді Нұрсұлтан Назарбаев.

	Осы орайда, Чыонг Тан Шанг Мемлекет басшысы мен Қазақстан халқына сапар барысында вьетнамдық делегацияға көрсеткен жылы шырайлы қабылдаулары үшін алғысын жеткізді.

	- Өздеріңіз білетіндей, Вьетнам мен Қазақстанды дәстүрлі достық өзара қарым-қатынастар байланыстырады. Вьетнам халқы мемлекет құрылысы мен ел қорғау ісінде Қазақстанның Вьетнамға көрсеткен зор көмегін әрдайым есте сақтайды. Менің Қазақстан Президентімен жүргізген келіссөздерім табысты, өзара түсіністік жағдайда өтті. Біз екі елдің әлеуметтік-экономикалық дамуы туралы пікір алмастық және екіжақты қарым-қатынастардың жай-күйіне баға бердік. Біздің елдеріміз арасындағы ынтымақтастықты дамытуда біз Вьетнамның 2020 жылға дейінгі әлеуметтік-экономикалық даму стратегиясында және Қазақстанның 2030 жылға дейінгі даму стратегиясында белгіленген міндеттерді іске асыруға себепші боламыз. Біздің мемлекеттеріміз арасындағы саяси ынтымақтастық ұдайы дамып және нығайып келеді. Ол біздің серіктестігімізді одан әрі тереңдету және өзара түсіністікті жақсарту үшін берік негіз қалайтын болады. Сауда-экономикалық ынтымақтастық оң сипат алып келеді, алайда ол әзірше біздің талабымызға сәйкес келмейді. Сауда-экономикалық қатынастарды дамытудың маңызды бағыты - Кеден одағы мен Вьетнам арасындағы еркін сауда аймағы туралы тездетіп келісім жасасу, сондай-ақ мұнайгаз саласындағы ынтымақтастықты арттыру. Сонымен бірге, біз білім, ғылым, технологиялар мен коммуникациялар, сондай-ақ өзге салалардағы ынтымақтастықты кеңейту жөнінде шаралар белгіледік, - деді Ч.Тан Шанг.

	Вьетнам Президенті Қазақстанмен серіктестік қатынастарды одан әрі жалғастыру туралы шешімге келгендіктерін айтты. Сондай-ақ Ч.Тан Шанг қол қойылған құжаттар өзара тиімді ынтымақтастықты жандандыруға және екі елдің құқықтық базасын жетілдіруге мүмкіндік жасайтынын атап өтті.

	Келіссөздердің қорытындысы бойынша Мемлекет басшыларының бірлескен мәлімдемесі қабылданды, сондай-ақ карантин және өсімдікті қорғау саласындағы ынтымақтастық туралы, авиақатынасты ашу туралы екіжақты үкіметаралық құжаттарға, сондай-ақ Астана мен Ханой қалалары арасындағы туыстық қатынастарды орнату туралы, Қазақстан Республикасының Ұлттық Банкі мен Вьетнам Мемлекеттік Банкі арасындағы өзара түсіністік туралы меморандумдарға қол қойылды.

	Сапар аясында Қазақстанда Вьетнам мәдениетінің күндерін өткізу жоспарланған. Бұл іс-шара Қазақстан мен Въетнам дипломатиялық қатынастарының орнағанына 20 жылдығына орай, мәдени-гуманитарлық ынтымақтастық саласындағы маңызды оқиға болып саналады.

///Мемлекет басшысына Алматының әлеуметтік-экономикалық дамуы, үкіметтің кеңейтілген отырысының қорытындысы бойынша берілген тапсырмалардың орындалу барысы туралы ақпарат ұсынылды.
Қазақстан Президенті қала инфрақұрылымының сапасын арттыру, қоғамдық қауіпсіздікті нығайту, көлік жүйесін, медицина және білім салаларын дамыту, сондай-ақ, «халықтың үніне құлақ асатын мемлекет» тұжырымдамасын белсенді түрде жүзеге асыру аса маңызды екенін атап өтті.
Соңында Қасым-Жомарт Тоқаев алдағы оқу жылына дайындық, тұрғындарға сапалы медициналық көмек көрсету және шаһарда қордаланған өзекті мәселелерді шешу жөнінде бірқатар нақты тапсырма берді.

///Мемлекет басшысы Хазірет Сұлтан мешітіне барып, қаңтар оқиғасы кезінде қайтыс болған азаматтардың рухына құран бағыштау рәсіміне қатысты.
Қасым-Жомарт Тоқаев құран бағышталған соң арнайы сөз сөйледі. Қазақстан Президенті биылғы жыл еліміз үшін қайғылы оқиғадан басталғанын, халқымыз өте қиын күндерді бастан өткергенін айтты.
– Мемлекетіміздің тұтастығына, азаматтарымыздың қауіпсіздігіне, еліміздің болашағына қауіп төнді. Біз лаңкестерге дер кезінде тойтарыс беріп, бетін қайтардық. Өкінішке қарай, дүрбелеңде бірқатар азаматымыз қаза тапты. Бұл – нағыз қасірет. Қазіргі таңда тиісті мекемелер азаматтардың әрбір ісі бойынша тергеу жұмыстарын жүргізіп жатыр. Адам құқығын қорғау мәселесі мен үшін аса маңызды. Қайғылы жағдай бүкіл елдің қабырғасын қайыстырды, – деді Қасым-Жомарт Тоқаев.

Мемлекет басшысы осыған байланысты Жалпыұлттық аза тұту күні жарияланғанын еске салды.     
– Сол қасіретті оқиғадан бері 40 күн өтті. Бүгін марқұмдардың рухына құран бағыштау үшін мешітке арнайы келдім. Қаза болған адамдардың жақындарына тағы да көңіл айтамын. Мемлекет қаралы шаңырақтарды қараусыз қалдырмайды. Мен қайтыс болған азаматтардың отбасыларына қаржылай көмек көрсетуді тапсырдым, – деді Президент.

Қасым-Жомарт Тоқаев «Қазақстан халқына» қоры да осы қайырымдылық жұмысқа атсалысады деп ойлайтынын, енді халқымыздың тыныштығын бұзуға жол берілмейтінін жеткізді.
– Халқымыздың береке-бірлігі мен тыныштығын бұзуға жол бермейміз. Бұл – биліктің ғана емес, барша азаматтарымыздың ортақ борышы. Мұндай қасірет ешқашан болмасын!», – деді Мемлекет басшысы.

Сөзінің соңында Президент Қазақстан халқына сабыр, елімізге амандық, жұртымызға тыныштық тіледі Сонымен қатар өскелең ұрпақ үшін тұтас ел болып Жаңа Қазақстанды бірге құруға шақырды.
 

 



///Мемлекет басшысы Хазірет Сұлтан мешітіне барып, қаңтар оқиғасы кезінде қайтыс болған азаматтардың рухына құран бағыштау рәсіміне қатысты.
Қасым-Жомарт Тоқаев құран бағышталған соң арнайы сөз сөйледі. Қазақстан Президенті биылғы жыл еліміз үшін қайғылы оқиғадан басталғанын, халқымыз өте қиын күндерді бастан өткергенін айтты.
– Мемлекетіміздің тұтастығына, азаматтарымыздың қауіпсіздігіне, еліміздің болашағына қауіп төнді. Біз лаңкестерге дер кезінде тойтарыс беріп, бетін қайтардық. Өкінішке қарай, дүрбелеңде бірқатар азаматымыз қаза тапты. Бұл – нағыз қасірет. Қазіргі таңда тиісті мекемелер азаматтардың әрбір ісі бойынша тергеу жұмыстарын жүргізіп жатыр. Адам құқығын қорғау мәселесі мен үшін аса маңызды. Қайғылы жағдай бүкіл елдің қабырғасын қайыстырды, – деді Қасым-Жомарт Тоқаев.

Мемлекет басшысы осыған байланысты Жалпыұлттық аза тұту күні жарияланғанын еске салды.     
– Сол қасіретті оқиғадан бері 40 күн өтті. Бүгін марқұмдардың рухына құран бағыштау үшін мешітке арнайы келдім. Қаза болған адамдардың жақындарына тағы да көңіл айтамын. Мемлекет қаралы шаңырақтарды қараусыз қалдырмайды. Мен қайтыс болған азаматтардың отбасыларына қаржылай көмек көрсетуді тапсырдым, – деді Президент.

Қасым-Жомарт Тоқаев «Қазақстан халқына» қоры да осы қайырымдылық жұмысқа атсалысады деп ойлайтынын, енді халқымыздың тыныштығын бұзуға жол берілмейтінін жеткізді.
– Халқымыздың береке-бірлігі мен тыныштығын бұзуға жол бермейміз. Бұл – биліктің ғана емес, барша азаматтарымыздың ортақ борышы. Мұндай қасірет ешқашан болмасын!», – деді Мемлекет басшысы.

Сөзінің соңында Президент Қазақстан халқына сабыр, елімізге амандық, жұртымызға тыныштық тіледі Сонымен қатар өскелең ұрпақ үшін тұтас ел болып Жаңа Қазақстанды бірге құруға шақырды.
 

 



///
	 

	Комиссия отырысында Қазақстан азаматтығын алғысы келетін адамдардың өтініштері қаралды. Мемлекет басшысы тиісті Жарлыққа қол қойғаннан кейін екі жүзден астам адам Қазақстан Республикасының толық құқылы азаматы атанады.

	Мемлекеттік хатшы өз сөзінде Қазақстанның азаматтық институтының халықаралық беделі жыл өткен сайын артып келе жатқанын атап өтті. Осының барлығы Мемлекет басшысының терең байыпталған ұлтаралық, конфессияаралық және қоғамдық келісімге негізделген саясатының арқасында мүмкін болып отыр. Біздің республикамыздың әлеуметтік-экономикалық, мәдени-қоғамдық дамуындағы жетістіктері тек шет елдерде тұратын этникалық қазақтар үшін ғана тартымды болып отырған жоқ. Жақын және алыс шетелдердің өкілдері де тәуелсіз Қазақстанда өмір сүріп, жарқын болашағына негіз қалағысы келеді.

	Комиссия отырысының қорытындысы бойынша тиісті шешімдер мен ұсынымдар қабылданды.
///
	 

	Хатта бүгінде елімізде Елбасының салиқалы саясатының арқасында жастардың жоғары интеллектуалдық деңгейі қалыптасқаны атап өтіледі. Сонымен қатар, олар бүгінгі таңда қазақ елінде жастар үшін барлық жағдай жасалғанына тоқталған. XXI ғасырда Қазақстанның инновациялық даму жолында жастар өздерінің бар білімі мен күш-жігерлерін салатынын айтады.

	«Сіз өзіңіздің «Қазақстан білім қоғамы жолында» атты интерактивті дәрісіңізде қазіргі қазақ елінің табысты дамуындағы жастардың роліне ерекше тоқталып өттіңіз. Сіздің осы дәрісіңіз және оған дейінгі жастарға арналған әрбір сөзіңіз барлық жас азаматты бей-жай қалдырмайды. Біз, республикалық жастар ұйымдарының өкілдері, мемлекетіміздің гүлденуі мен көркеюі жолына барлық күш-қуатымызды жұмсайтынымызды мәлімдейміз» делінген хатта.

	Авторлар хат соңында ел басшысының әр өнегелі ісінен үлгі алып, стратегиялық бағытын толықтай қолдай отырып, интеллектуалды ұлт құруда аямай қызмет ететіндіктеріне сенім білдіреді.

	Ұжымдық хатқа «Нұр Отан» ХДП жанындағы «Жас Отан» жастар қанаты» ҚБ, ҚР Президентінің халықаралық «Болашақ» стипендиясы стипендиаттарының қауымдастығы, «Қазақстан жастар конгресі» ЗТБ, «Қазақстан студенттер альянсы» РСҚ», ҚБ жетекшілері, т.б. қол қойған.       
///
	 

	Өз есебінде Білім және ғылым министрі Ұлттық бірыңғай тестілеу (ҰБТ) биыл оныншы рет өткізіліп отырғанын атап өткен. Осы уақыт ішінде оған 1 миллион 335 мың мектеп бітіруші қатысып, көпшілігі табысты нәтиже көрсетті. 2013 жылы ҰБТ-ға 143 мың мектеп бітірушінің 95 мың 500-і қатысты.

	Бұл ретте тестілеудің нәтижелі өткізіліп келе жатқаны атап өтілген. Егер 2012 жылы ҰБТ-ның орташа балы 70,9-ды құраса, биыл ол 74,5 балға жетті (мүмкін болған 125 балдың). Білім деңгейінің айтарлықтай өсуін қазақ тілінде білім алған мектеп түлектері көрсетті, олардың орташа балы 2012 жылы 68,2 болса, биыл 72,8 балға жетті.

	Жоғары оқу орындарына түсуге арналған 50 шекті балдық деңгейді қатысушылардың 71,2%-ы жинады, бұл өткен жылмен салыстырғанда жoғapы (63,2%).

	Ең үздік көрсеткішке Алматы қаласы (орташа балл 85,8) және Астана қаласының (81,0) мектеп бітіруші түлектері қол жеткізді.

	Мектеп түлектері арасында 100 балдан жоғары алғандар саны – 11167 (11,7%), бұл да өткен жылғы нәтижеден жоғары (10756 немесе 9,2%). Ең жоғары 125 балды мектеп бітіруші 7 түлек жинады (олардың саны 2012 жылы үшеу болған).

	«Алтын белгіге» лайықты білім деңгейін дәлелдеген үміткерлер үлесі барынша жоғары болды, яғни 4568 үміткердің 1553-і немесе 34%-ы «Алтын белгіге» лайықты екендігін дәлелдеді. Бұл көрсеткіш 2012 жылы 26%-ды құраған болатын.

	Білім және ғылым министрі мұндай динамика оқушыларды даярлау сапасы өскенінің айғағы екенін, оған кешенді түрдегі жүйелі шара арқасында қол жеткізілгенін атап өтті.

	Мемлекет басшысының тапсырмасы бойынша ұлттық деңгейде білім беру сапасын бақылау жүйесінің енгізілуі маңызды рөл атқарды.

	Тест тапсырмаларының 50 пайызға жуығын ең үздік педагог-әдістемешілер қарап шығып, үш мәрте сараптамадан өткізді, әлемдік тәжірибе ескеріле отырып, логикалық сипаттағы тапсырмалар енгізілді. Соның нәтижесінде, Білім және ғылым министрі атап өткендей, қазіргі уақытта тестердің олқылықтарына қатысты шағым түскен жоқ, олардың сапасы артты.

	Бұған қоса, тестілеуді ұйымдастыру талабы күшейтілді. Жергілікті атқарушы органдардың, ІІМ мен ҰҚК-нің бірлескен іс-қимылы арқасында тестілеу рәсімдерін бұзуға ұмтылу әрекеттерінің дер кезінде жолы кесілді. Ұялы телефондар мен шпаргалкалардан әр түрлі рацияларға дейін 28 мыңға жуық тиым салынған заттар алынды. Тестілеу тапсырмаларының құпиялылығы толық қамтамасыз етілді, өткен жылдардан бір ерекшелігі, жауап нұсқаларының күні бұрын таралып кетуіне жол берілген жоқ.

	Нәтижесінде адам факторының ықпалы іс жүзінде мейлінше азайтылды. Жұртшылық арасында жүргізілген сауалнама ҰБТ-ның объективтілігі арта түскенін дәлелдеп отыр.

	Есепті қорытындылай келе, Б.Жұмағұлов қол жеткен нәтижелер Мемлекет басшысының тапсырмаларына сәйкес білім сапасын арттыру жолының дұрыс таңдалғанын дәлелдей түсетінін атап өтті. 

	 
///Форумға Еуразиялық медиа форумның ұйымдастыру комитетінің төрайымы, Парламент Сенатының депутаты Д.Назарбаева, «Астана ЭКСПО-2017» ұлттық компаниясының басқарма төрағасы А.Есімов, Түрік Республикасының бұрынғы президенті А.Гүл, Еуропалық Комиссияның бұрынғы басшысы Ж.Мануэль Баррозу, АҚШ-тың бұрынғы энергетика министрі Б.Ричардсон, сондай-ақ Қазақстанның және шет елдердің танымал саяси және қоғам қайраткерлері, сарапшылар, әлемдік жетекші бұқаралық ақпарат құралдарының өкілдері қатысты.
Мемлекеттік хатшы форумға қатысушыларға Қазақстан Президентінің «Еуразиялық медиа форум он бес жылдық қызметі барысында журналистер қоғамдастығының өзекті мәселелері ғана емес, кең ауқымды жаһандық проблемалар да талқыланатын басқосуға айналып, лайықты беделге ие болды» деп атап өткен құттықтау сөзін жеткізді.
Сонымен қатар, форумға қатысушыларға арналған сөзде әлемнің жаңа ақпараттық орта қалыптастыру кезеңіне көшкені, алдағы әлеуметтік және технологиялық өзгерістерге дайындық орнықты дамудың айқындаушы факторы болып отырғаны айтылған. Технологиялық құрылымды өзгертудің басты бағыты ретінде форумның күн тәртібіне енгізілген «жасыл экономика» мәселелері Астанада өтіп жатқан «ЭКСПО-2017» көрмесінің тақырыбымен үндеседі.
Іс-шараның күн тәртібіне дағдарыстар дәуіріндегі тұрақтылық пен әлемдік нарықтарда жаһандық көшбасшылыққа жасалған қадамдар, Сирия дағдарысын шешу жолындағы саяси үдерістер, интеграцияның қозғаушы күші ретіндегі инвестиция, цифрлық революция кезеңіндегі қауіпсіздік стратегиясы сияқты мәселелер де енгізілді.
/// 
Кездесуге БҰҰ Даму Бағдарламасының Қазақстандағы Тұрақты өкілінің орынбасары Мунхтуя Алтангерел, Әйелдер істері және отбасылық-демографиялық саясат жөніндегі Ұлттық комиссия төрайымының  орынбасарлары – ҚР Парламенті Мәжілісінің депутаты Е.Тарасенко және Орталық сайлау комиссиясының мүшесі  Л.Сүлеймен қатысты.
Г.Әбдіқалықова тараптар арасында қол жеткізілген өзара түсіністік пен ынтымақтастықтың деңгейі жоғары екенін, сондай-ақ БҰҰ Даму Бағдарламасының Қазақстаның әлеуметтік-экономикалық жаңғыру үдерісіне қосқан елеулі үлесін атап өтті.
Кездесуге қатысушылар Мемлекет басшысының «Қазақстан-2050» стратегиясында және «Нұрлы жол – болашаққа бастар жол» жаңа экономикалық саясатында қойылған міндеттерді орындау аясында  еліміздің әлеуметтік-гуманитарлық дамуының кең ауқымды мәселелері бойынша өзара іс-қимылдың перспективаларын талқылады.
Мемлекеттік хатшы Инфрақұрылымдық даму жоспарының шеңберінде  Қазақстанның әлеуметтік инфрақұрылымын дамыту жөніндегі өзара тығыз іс-қимылдың, оның ішінде барлық инфрақұрылымдық  жобаларға әйелдерді белсенді түрде тартудың айрықша маңыздылығын атап көрсетті.
Тараптар алдағы уақытта сыбайлас жемқорлықтың алдын алуға, сондай-ақ қоғамды рухани-адамгершілік тұрғыдан дамытуға бағытталған  ілкімді шаралар жөніндегі ынтымақтастықты нығайтуға уағдаласты.
///
	

	Кездесу барысында сауда-экономикалық және көлік-коммуникациялық салалардағы екі жақты ынтымақтастықты нығайтудың негізгі бағыттары талқыланды.    

	Сонымен қатар, мемлекет басшылары Қазақстан мен Түркіменстан арасындағы келешектегі мәдени-гуманитарлық өзара іс-қимыл мәселесін қарастырды.

///