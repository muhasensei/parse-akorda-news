 
Жеделхатта Мемлекет басшысының қайғылы оқиға салдарынан ондаған жазықсыз жанның қаза тапқаны және жүзден астам адамның жарақаттанғаны туралы хабарды зор күйзеліспен қабылдағаны атап өтілген.
Қазақстан Президенті терроризмнің бүгінгі таңда адамзатқа ортақ қауіп-қатерге айналып отырғанына да тоқталған. Нұрсұлтан Назарбаев террорлық әрекеттің ұйымдастырушылары мен орындаушылары анықталып, қатаң жазаға тартылатынына сенімді екенін жеткізген.
Жеделхат соңында Мемлекет басшысы бүкіл қазақстандықтардың және жеке өзінің атынан қаза болғандардың туған-туыстары мен жақындарына, сондай-ақ барша Түркия халқына көңіл айтып, жараланғандардың тез сауығып кетуіне тілектестік білдірген. 
///Мемлекет басшысы сұхбат барысында Қазақстан мен Қытай арасындағы ынтымақтастыққа, сондай-ақ «Нұрлы жол» және «Бір белдеу, бір жол» бағдарламаларының тоғысу аясындағы екіжақты ықпалдастыққа қатысты сауалдарға жауап берді.
Сонымен қатар, Елбасы Қазақстанның БҰҰ Қауіпсіздік Кеңесіндегі басымдықтары туралы айтып, Шанхай ынтымақтастық ұйымын одан әрі дамыту жөнінде ой бөлісті.
Бұдан бөлек, Нұрсұлтан Назарбаев терроризмге қарсы күрес жүргізу және өңірдегі тұрақтылықты сақтау мәселелеріне қатысты мемлекетаралық серіктестікті нығайту қажеттігін атап өтті.

///Кездесуде Қазақстан Президентіне елорданың әлеуметтік-экономикалық дамуы және Астананың 20 жылдығын мерекелеуге дайындық барысы жөнінде мәлімделді.
– 2017 жылдың қорытындысы бойынша қаланың әлеуметтік-экономикалық даму көрсеткіші 2 есеге жуық артты. Өнеркәсіп 7 пайызға өсті. Соңғы бес жыл ішінде 46 индустриалдық жоба бір триллион теңге кіріс әкелді, – деді Әсет Исекешев.
Сондай-ақ, Нұрсұлтан Назарбаевқа негізгі капиталға тартылған жеке инвестициялар көлемі ұлғайып, есепті кезең ішінде оның үлесі 70 пайыз болғаны туралы баяндалды.
– Өткен жылы 2,4 миллион шаршы метр тұрғын үй салынып, рекордтық көрсеткішке қол жеткізілген еді. Біз қазір жеке инвесторлар мен ұлттық компаниялар есебінен қаланың төрт ауданында құрылыс жұмыстарын жүргізіп жатырмыз, – деді Астана қаласының әкімі.
Ә.Исекешев Нұрсұлтан Назарбаевқа елордадағы инфрақұрылымдық жобалардың іске асырылу барысы мен Астана маңында жаңа жолдар салу жоспары жөнінде мәлімдеді.
Мемлекет басшысы елордада басқа өңірлердің әкімдіктерімен бірлесіп салынған бірқатар әлеуметтік нысанның құрылысына қатысты жұмыстарды оң бағалады.
Қазақстан Президенті кездесу соңында нақты тапсырмалар берді.


///Мемлекет басшысы Ирандағы жолаушылар ұшағы апатының салдарынан көптеген адамның қаза болғаны туралы хабарды зор күйзеліспен қабылдады.
«Қазақстан халқының және жеке өзімнің атымнан қаза болғандардың туыстары мен жақындарына көңіл айтып, қайғыларына ортақтастығымды білдіремін», – делінген жеделхатта.
/// 
Жиында Бес институционалдық реформаның жүзеге асырылу барысы туралы есеп тыңдалды.
Мемлекет басшысы жаңғыртудың әрбір бөлігі бойынша нақты қадамдар көзделгенін атап өтті.  
Бүгінгі таңда комиссия үлкен жұмыс атқарды. Біз қолданыстағы заңнамаға өзгеріс енгізуге бағытталған актілердің жобасын тыңғылықты қарауды қажет ететін кезеңге келіп жеттік. Қазірдің өзінде 57 заң жобасы әзірленді, соның 29-ын Үкімет 1 қыркүйекке дейін Парламенттің қарауына енгізеді, – деді Қазақстан Президенті.
Отырыс қорытындысы бойынша Мемлекет басшысы бірқатар нақты тапсырма берді. 

///Мемлекеттік хатшы сапар аясында Түркия Республикасы Премьер-министрінің орынбасары Хакан Чавушоғлының шақыруымен Қазақстан мен Түркия іскер әйелдерінің бизнес-форумына қатысты.
Оған «Атамекен» ұлттық кәсіпкерлер палатасы, Түркия сауда палатасы мен тауар биржаларының одағы, мемлекеттік органдар және әйелдер кәсіпкерлік қоғамдастығының өкілдері қатысты.
Мемлекеттік хатшы құттықтау сөзінде Қазақстан Президентінің 25 жылдан астам тиімді ынтымақтастық орнатып келе жатқан бауырлас мемлекеттер арасындағы екіжақты қарым-қатынастың дамуына ерекше мән беретінін атап өтті.
Гүлшара Әбдіқалықова Мемлекет басшысының Индустрия 4.0 – жаңа әлемдегі табысты навигацияға бағытталған «Төртінші өнеркәсіптік революция жағдайындағы дамудың жаңа мүмкіндіктері» атты жолдауына назар аударды. Осы орайда кәсіпорындарды цифрландыруға бағытталған жаңа әдістер сынақтан өткізіледі. Бұл ретте әйелдердің кәсіпкерлік қоғамдастығы маңызды орынды иеленеді.
Мемлекеттік хатшы Қазақстанда әйелдердің мүмкіндіктерін арттыруға бағытталған мемлекеттік саясат жүргізіліп жатқанын айтты. Бүгінде әйелдердің 10,1 пайызы (43 адам) саяси мемлекеттік қызметші болып саналады. Парламенттегі 33 адам немесе депутаттардың жалпы санының 22 пайызы – әйелдер. Барлық шағын және орта бизнес субъектілерінің 43 пайызын әйелдер басқарып, жұмыс орындарының 31 пайызын (964 мың адамды) қамтамасыз етіп отыр. Дүниежүзілік экономикалық форумның Жаһандық бәсекеге қабілеттілік индексі бойынша, «әйелдердің экономикалық даму саласына қатысуы және мүмкіндіктері» көрсеткіші жөнінен Қазақстан 30-шы орында.
Гүлшара Әбдіқалықова биыл Қазақстан айрықша мерейтойды –  Астананың 20 жылдығын атап өтетінін айтты. Астана – Тәуелсіздіктің символы, Нұрсұлтан Назарбаев идеясының іске асуы және барша қазақстандықтар еңбегінің жемісі.
Форумда кәсіпкер әйелдердің инновациялық бизнес-жобалары таныстырылып, қатысушылар озық тәжірибелерін ортаға салды. Сондай-ақ, Қазақстан мен Түркия әйелдерінің бизнес-қоғамдастығы арасында экономикалық және инвестициялық қарым-қатынасты одан әрі дамыту мәселелері талқыланды.
Бұдан бөлек, форум аясында Г.Әбдіқалықова Түркия Парламентінің спикері Исмаил Кахраманмен, Түркия Премьер-министрінің орынбасары Хакан Чавушоғлымен, Түркияның Отбасы істері және әлеуметтік саясат жөніндегі министрі Фатма Бетюль Сайян Каямен кездесу өткізді.
Кездесулер барысында Қазақстан-Түркия қарым-қатынасының қазіргі жағдайы, сондай-ақ әлеуметтік-экономикалық және мәдени-гуманитарлық ынтымақтастықтың перспективалары талқыланды.
/// 
Қадірлі қауым!
Соңғы уақытта менің атыма Астана күніне және мерейтойыма байланысты көптеген хаттар мен жеделхаттар келіп түсті.
Құттықтаушылар қатарында мемлекеттердің, халықаралық ұйымдар мен компаниялардың басшылары, қоғам өкілдері және ел азаматтары бар.
Жылы лебізді тілектер әлемнің түкпір-түкпірінен және еліміздің барлық өңірінен келді.
Әсіресе, мені толқытқаны – жасөспірім мектеп оқушылары өз өлеңдерін, суреттерін, құттықтауларын жолдап жатты. Бұл адамның жүрегін тебірентеді.
Биыл 17 жасқа толған Елорда – ел тағдырымен еншілес менің өмірімнің мәнді бөлшегі.
Астана күнімен қабат келген мерейтойыма арналған ең қымбат сыйлық – Қазақстанның жеткен жетістіктері.
Өмірін мемлекеттің мерейлі, халқымның бақытты болуына арнаған мен үшін көптің шынайы ықыласынан артық ештеңе жоқ.
Осындай қолдау, әрине, жігерлендіреді, халыққа қызмет етуге, белгіленген бағдарламаларды орындауға күш береді.
Жылы лебізді құттықтаулар үшін баршаңызға шын жүректен зор ризашылық білдіремін!  
Әрқайсыңызға жеке-жеке ризашылығымды білдіруге де болар еді, бірақ ол мүмкін емес. Сондықтан менің осы айтқан сөздерімді әрқайсыңызға ризашылығым мен рахметім деп білерсіздер.
Өз тарапымнан баршаңызға зор денсаулық, бақ-береке тілеймін!
 




///Қазақстан Президенті атына халықаралық ұйымдар басшыларынан, еліміздің және шет елдердің зиялы қауым, саяси, ғылыми орта өкілдерінен құттықтау хаттары мен жеделхаттар әлі де келіп түсуде.
Түркі тілдес мемлекеттер ынтымақтастығы кеңесінің бас хатшысы Р.Гасанов бүкіл түркі елдері үшін Қазақстан үздік үлгі және мақтаныш болып саналатынын атап өткен.
«Түркі елдері Сіздің тек Қазақстанның ғана емес, бүкіл түркі әлемінің бірлігі мен дамуын қамтамасыз етудегі көшбасшылығыңызды мойындайды», – делінген жеделхатта.
Өз кезегінде Еуразия Жазушылар одағының төрағасы Я.Омероглу  мыңжылдықтар тоғысындағы қиын жылдары Нұрсұлтан Назарбаевтың басшылығымен Қазақстан болашаққа батыл қадамдар жасап, жоғары экономикалық және саяси мәртебеге жеткенін, сондай-ақ әлем елдері арасынан лайықты орын алғанын  атап өткен.  
Қытайдың шет елдермен достық қоғамының төрағасы Л.Сяолинь Нұрсұлтан Назарбаевтың шебер басшылығы және қоғамдағы беделі арқасында Қазақстан халқы зор нәтижелерге жеткеніне назар аударған.
«Жібек жолының экономикалық белдеуі» аясында Қазақстан-Қытай байланыстары өзара тиімді жағдайда дами береді деп үміттенеміз. Өз тарапымнан мен бұл қарым-қатынастардың жаңа деңгейге көтерілуіне бар күш-жігерімді жұмсауға әзірмін», – деп жазады автор.
Мемлекет басшысын АҚШ-тың бұрынғы конгрессмені Э.Фалеомаваега туған күнімен құттықтап, мықты денсаулық, күш-қуат, бақ-береке және даналық тіледі.
«Мен өзім жақсы көретін халықтың – Қазақстан халқының татулығы, ынтымақтастығы және тұрақтылығы жолында жасағаныңыздың барлығы үшін Сізге ризамын», – делінген құттықтауда.
Аланиядағы (Түркия) Қазақстанның құрметті консулы, А.Джебеджи ел астанасының қарышты дамуында Нұрсұлтан Назарбаевтың күш-жігері айрықша рөл атқарып отырғанына тоқталған.
«Бүгінде Астана біздің халықтың ертеңгі күнге деген сенімін көрсетіп, оның ұмтылысы мен тілек-қалауының орындалуының кепілі бола отырып, уақыттан озып келеді», – деп жазады автор.
Қазақстанның Ұлттық ғылым академиясының президенті М.Жұрынов Қазақстан халқы елдің жетістіктері бүкіл әлем үшін үлгіге айналғанын мақтаныш ететінін атап өткен.
«Әлемнің барлық елдері біздің сүйікті Отанымыздың жылдан жылға Сіздің дана басшылығыңызбен өркендей отырып, нағыз «Мәңгілік елге» айналып келе жатқанынан тәнті болуда». Сіз тек Қазақстанда ғана емес, бүкіл Еуразия кеңістігінде татулық пен достық қарым-қатынастардың орнауы үшін қажымай еңбек етіп келесіз», – делінген хатта.
Сондай-ақ Нұрсұлтан Назарбаевқа еліміздің игілігі жолындағы еңбегі, оның тұрғындары мен қазақстандықтардың бірлігіне, ынтымағына деген тұрақты қамқорлығы үшін алғыс айтқан, ең ізгі тілектермен өрілген құттықтаулар Астана қаласынан М.Кабдырахманұлынан, Алматы қаласынан Р.Рябиковадан, Оңтүстік Қазақстан облысынан Т.Дауылбаевтан, Атырау қаласынан Ә.Жолайдан, Ресей Федерациясы Томск қаласынан Н.Царскодан келіп түсті. 
Мемлекет басшысының атына құттықтау хаттары мен жеделхаттары әлі де келіп түсіп жатыр. 
 
 
/// 
Шағын және кеңейтілген құрамда өткен кездесу барысында мемлекеттер басшылары екіжақты ынтымақтастықтың негізгі бағыттарын талқылап, күн тәртібіндегі халықаралық өзекті мәселелер жөнінде пікір алмасты.
Мемлекет басшысы Франция Қазақстанның маңызды серіктестерінің бірі екенін, елдеріміздің арасында бүгінде экономика және саясат мәселелері бойынша толық түсіністік орнағанын айтты.
Нұрсұлтан Назарбаев пен Франсуа Олланд Франция Президентінің Астанаға жасаған кейінгі сапары кезінде қол жеткен уағдаластықтардың жүзеге асырылу барысын да талқылады.
Қазақстан Президенті бүгінде Астана мен Париж арасында сауда-экономикалық, инвестициялық, мәдени-гуманитарлық, сондай-ақ аэроғарыш салаларындағы ықпалдастықтың зор әлеуеті бар екенін атап өтті.
Кездесу барысында Нұрсұлтан Назарбаев Франция Президентін І дәрежелі «Достық» орденімен марапаттады.
Келіссөздер қорытындысы бойынша төмендегідей құжаттар қабылданды:
- Қазақстан Республикасы Президенті мен Француз Республикасы Президентінің бірлескен декларациясы;  
- Астана қаласында өтетін Халықаралық ЭКСПО-2017 мамандандырылған көрмесіне Француз Республикасының қатысуы туралы шарт;
- Қазақстан Республикасының Инвестициялар және даму министрлігінің Аэроғарыш комитеті мен Француз Республикасының Ғарыштық зерттеулер ұлттық орталығы арасындағы Ғарыш бойынша ынтымақтастықты дамыту саласындағы ниеттестік туралы декларация;
- Қазақстан Республикасы Білім және ғылым министрлігі мен Француз Республикасы Жоғары білім және ғылым министрлігінің бірлескен декларациясы. ­­­







/// 
Кездесуде компанияның Қазақстан автоөндірушілермен ынтымақтастығының перспективалары, еліміздегі қызметі және оның  аясын  кеңейту мәселелері талқыланды. К.Таварес Елбасыға қазақстандық серіктестерімен екі жыл ішіндегі бірлескен жұмысы, дайын өнім шығару өндірісі және оны көрші елдердің нарығына экспорттау жоспарлары туралы айтып берді. 

///Мемлекеттік хатшы Түркия Республикасына жұмыс сапары барысында қазақ диаспорасы және қазақстандық студенттер қоғамдастығы өкілдерімен кездесті. Түркиядағы қазақ диаспорасы өткен ғасырдың елуінші жылдары қалыптаса бастады. Бүгінде оған 10 мыңға жуық адам мүше.
Кездесу Мемлекет басшысының «Төртінші өнеркәсіптік революция жағдайындағы дамудың жаңа мүмкіндіктері» атты жолдауының басты ережелерін талқылауға арналды. Мемлекеттік хатшы бүгінде Қазақстан Республикасының табысты әрі заманауи мемлекетке айналғанын атап өтті. Бұл – Нұрсұлтан Назарбаевтың халықтың әл-ауқатын жан-жақты арттыруға бағытталған стратегиялық бағдарын іске асыру нәтижесінде мүмкін болған жетістік. 2017 жылдың қорытындысы бойынша ІЖӨ өсімі – 4 пайызды, инфляция деңгейі – 7,1 пайызды, жұмыссыздық деңгейі – 5 пайызды құрады.
Гүлшара Әбдіқалықова былтырдан бері экономиканың жаңа моделін қалыптастыруға, саяси реформа жүргізуге және қоғамдық сананы жаңартуға бағытталған елдің Үшінші жаңғыруы жүзеге асырылып жатқанын айтты. Жаңғыру үдерістерінің өзегі «Рухани жаңғыру» жобасы болып саналады.
Г.Әбдіқалықова жолдауда Мемлекет басшысының Индустрия – 4.0 элементтерін енгізуге баса мән бергеніне назар аударды. Сондықтан бірінші басымдық жаңа технологиялық құрылымға қол жеткізуге негізделген экономикалық өсімді қамтамасыз етуге бағытталған.
Жолдауда жаңғырудың негізі ретінде адам капиталының маңызы ерекше атап өтілген. Бүкіл халқымызды қамтитын өзіміздің білім беру жүйесін қалыптастыруды жеделдету міндеті қойылды. Бұл ретте әрдайым өзгерістерге бейім болу және жаңа білімді меңгеру қабілетін дамыту негізгі басымдыққа айналмақ.
Қазақстан қоғамының идеалы айқындалды, ол – өзінің тарихын, тілін, мәдениетін білетін, сондай-ақ заманына лайық, шет тілдерін меңгерген, озық әрі жаһандық көзқарасы бар қазақстандық.
Мемлекеттік хатшы жолдауда қойылған басты міндетті атап өтті. Ол: «Біз жаңа заманға сай болу үшін Төртінші өнеркәсіптік революция жағдайындағы тарихи өрлеу бастауында тұрған біртұтас ұлт болуымыз керек».
Соңында Гүлшара Әбдіқалықова кездесуге қатысушыларды тарихи отанымен байланысты нығайта беруге, өздерінің пайдалы еңбегі мен үздік білімі арқылы Қазақстанның дамуына, жаһандық қоғамдастықтың маңызды әрі жауапты мүшесі ретіндегі еліміздің халықаралық беделін арттыра түсуге өз үлестерін қосуға шақырды.
///Бүгін Алматыда Мемлекет басшысы Қасым-Жомарт Тоқаев Президент жанындағы Ұлттық қоғамдық сенім кеңесінің мүшелері Қайрат Жолдыбайұлымен және Андрей Чеботаревпен кездесу өткізді.
Қоғам қайраткері Қайрат Жолдыбайұлымен кездесуде демографиялық саясат, өскелең ұрпақтың рухани-адамгершілік тәрбиесі және еліміздегі балалар әдебиетін дамыту мәселелері талқыланды.
«Альтернатива» өзекті зерттеулер орталығының директоры Андрей Чеботарев Президенттің Қазақстан халқына арнаған Жолдауында айтылған бастамаларына қолдау білдірді. Атап айтқанда ауыл әкімдерінің тікелей сайлауын өткізудің маңыздылығы еліміздің саяси трансформация үдерісіндегі тағы бір оң қадам екенін айтты. Сонымен қатар кездесуде жергілікті өзін-өзі басқару ісін одан әрі дамыту, мемлекеттік стратегиялық жоспарлау жүйесін жақсарту, мүлік меншіктерінің бірлестігін құру және оның қызметі жөніндегі ұсыныстар қарастырылды.


/// 
Қымбатты Отандастар!
 
Барша қазақстандықтарды қасиетті Ораза айт мерекесінің басталуымен шын жүректен құттықтаймын!
Бұл мейрам мұсылман қауымы үшін маңызды Рамазан айының аяқталуын білдіреді.
Татулыққа, тыныштыққа, қайырымдылық пен жанашырлыққа үндейтін ислам дінінің рухани қасиеті осы Рамазан айында кеңінен көрініс табады.
Осынау мейрамның құрметі үшін барша әлем мұсылмандары нәсіліне, ұлтына қарамастан жақындарына қамқорлық танытып, мүмкіндігінше мұқтаж жандарға материалдық және рухани қолдау көрсетеді.
Қазақстанда түрлі этностар мен діндер өкілдері достық пен келісімнің, жасампаздық пен бірліктің үлгісін көрсетіп келеді.
Бұл құндылықтарды дамыта отырып, біз қоғамдағы ұлттық мәдени және рухани алуандылықты сақтауға, азаматтар арасындағы өзара құрмет пен сенімнің нығаюына одан әрі ықпал етуіміз қажет.
Осынау қасиетті күнде мен баршаңызға рухани келісім, табыс, зор денсаулық, бақ-береке тілеймін.
Қасиетті Ораза айт мерекесі қоғамымыздағы өзара түсіністік пен достықты одан әрі нығайта берсін!
 
///Мемлекет басшысы Ирандағы жолаушылар ұшағы апатының салдарынан көптеген адамның қаза болғаны туралы хабарды зор күйзеліспен қабылдады.
«Қазақстан халқының және жеке өзімнің атымнан қаза болғандардың туыстары мен жақындарына көңіл айтып, қайғыларына ортақтастығымды білдіремін», – делінген жеделхатта.
///Қасым-Жомарт Тоқаевтың Алматыдағы резиденциясында өткен кездесу барысында Қазақстан ғылымын дамытуға, отандық әзірлемелерді өндіріске енгізуге, сондай-ақ, ғылыми зерттеулердің экономикалық тұрғыдан мақсатқа сәйкестігіне қатысты мәселелер талқыланды.
Ұлттық ғылым академиясының президенті Мемлекет басшысының адами капиталды қолдауға, білім мен ғылым саласына инвестиция тартуға, экономиканың технологиялық және бәсекеге қабілеттілік мүмкіндігін арттыруға байланысты Жолдауда айтқан бастамаларын қолдайтынын жеткізді.
Қазақстан Президенті отандық ірі өндірушілердің жұмыстарына ғылыми қолдау көрсетудің маңыздылығын атап өтті. Оның пікірінше, ғалымдар мен бизнес өкілдерінің тығыз ықпалдастығы инновацияларды енгізіп, экономикалық өсімді қамтамасыз ету үшін жаңа мүмкіндіктерге жол ашады. Жалпы ғылым еліміздің экономикасына қызмет етуге тиіс.

///Мемлекет басшысы кездесу барысында Жәнібек Кәрібжановтың Қазақстанды дамытуға және ел тәуелсіздігін нығайтуға ерекше үлес қосқанын атап өтті.
Нұрсұлтан Назарбаев Ж.Кәрібжановтың маңызды мемлекеттік лауазымды қызметтерде өзіне жүктелген барлық міндетті зор жауапкершілікпен атқарғанын айтты.

/// 
Қымбатты Отандастар!
 
Барша қазақстандықтарды қасиетті Ораза айт мерекесінің басталуымен шын жүректен құттықтаймын!
Бұл мейрам мұсылман қауымы үшін маңызды Рамазан айының аяқталуын білдіреді.
Татулыққа, тыныштыққа, қайырымдылық пен жанашырлыққа үндейтін ислам дінінің рухани қасиеті осы Рамазан айында кеңінен көрініс табады.
Осынау мейрамның құрметі үшін барша әлем мұсылмандары нәсіліне, ұлтына қарамастан жақындарына қамқорлық танытып, мүмкіндігінше мұқтаж жандарға материалдық және рухани қолдау көрсетеді.
Қазақстанда түрлі этностар мен діндер өкілдері достық пен келісімнің, жасампаздық пен бірліктің үлгісін көрсетіп келеді.
Бұл құндылықтарды дамыта отырып, біз қоғамдағы ұлттық мәдени және рухани алуандылықты сақтауға, азаматтар арасындағы өзара құрмет пен сенімнің нығаюына одан әрі ықпал етуіміз қажет.
Осынау қасиетті күнде мен баршаңызға рухани келісім, табыс, зор денсаулық, бақ-береке тілеймін.
Қасиетті Ораза айт мерекесі қоғамымыздағы өзара түсіністік пен достықты одан әрі нығайта берсін!
 
/// 
Кездесу барысында мәдени және тарихи мұраларды сақтау ісінде, білім және ғылым саласында халықаралық байланыстар аясын кеңейтудегі Қазақстан мен ЮНЕСКО-ның өзара ықпалдастығы мәселелері талқыланды.  
Елбасы Қазақстанның ЮНЕСКО-ны қолдайтынын және белсене ынтымақтасып келе жатқанын айтты. Нұрсұлтан Назарбаев И.Бокованың 2012 жылы Астанаға сапары аясында Әлемдік және дәстүрлі діндер лидерлерінің съезіне қатысуының маңыздылығын атап өтті.
ЮНЕСКО-мен біздің арамызда жақсы қарым-қатынас орныққан. «Адамзаттың ар-ұжданы» аталған бұл ұйым дәстүрлер мен мәдени құндылықтарды қорғайды. Қазақстан мәдениетінің көптеген айшықты даталары ЮНЕСКО-да атап өтілді, – деді Қазақстан Президенті.
И.Бокова өз сөзінде Қазақстан ЮНЕСКО-ның ең белсенді әрі ілкімді серіктесі болып саналатынын, соған байланысты ұйымның 70 жылдығында оның Бас конференциясының Нұрсұлтан Назарбаевсыз өтуін елестету мүмкін еместігіне назар аударды.
ЮНЕСКО Бас директоры Қазақстанның мәдениеттерді жақындастыруға байланысты ұсынған бастамалары мен жобаларының әлемдегі келісімді нығайту ісінде зор маңызы бар екенін де атап өтті. 



///Қасым-Жомарт Тоқаевтың Алматыдағы резиденциясында өткен кездесу барысында Қазақстан ғылымын дамытуға, отандық әзірлемелерді өндіріске енгізуге, сондай-ақ, ғылыми зерттеулердің экономикалық тұрғыдан мақсатқа сәйкестігіне қатысты мәселелер талқыланды.
Ұлттық ғылым академиясының президенті Мемлекет басшысының адами капиталды қолдауға, білім мен ғылым саласына инвестиция тартуға, экономиканың технологиялық және бәсекеге қабілеттілік мүмкіндігін арттыруға байланысты Жолдауда айтқан бастамаларын қолдайтынын жеткізді.
Қазақстан Президенті отандық ірі өндірушілердің жұмыстарына ғылыми қолдау көрсетудің маңыздылығын атап өтті. Оның пікірінше, ғалымдар мен бизнес өкілдерінің тығыз ықпалдастығы инновацияларды енгізіп, экономикалық өсімді қамтамасыз ету үшін жаңа мүмкіндіктерге жол ашады. Жалпы ғылым еліміздің экономикасына қызмет етуге тиіс.

///Әңгімелесу барысында Нұрсұлтан Назарбаев пен Эмомали Рахмон екіжақты ынтымақтастықтың ахуалы мен перспективасын, сондай-ақ күн тәртібіндегі өңірлік және халықаралық өзекті мәселелерді талқылады.
Сонымен қатар екі ел басшылары алдағы кездесулер кестесін қарастырды.
/// 
Кездесуде сауда-экономикалық, көлік-транзиттік, ғылыми-техникалық және мәдени-гуманитарлық салалардағы екіжақты ынтымақтастықты нығайту мәселелері талқыланды. Сонымен қатар, халықаралық күн тәртібіндегі өзекті жайттар сөз болды.  
Қазақстан Президенті Пәкістанның жүйелі дамуындағы Н.Шарифтің атқарған рөлін атап көрсетті.  
Сіз күрделі жағдайда елде экономикалық және саяси реформаларды табысты іске асырып, Пәкістанның беделі мен рөлін көтеретін белсенді халықаралық саясат жүргізіп отырсыз. Қазақстан мен Пәкістан орналасқан өңірдің елдері өзара сауда және мәдени қарым-қатынастар тұрғысынан әрдайым тығыз байланысты болды. Ілгеріде Сіз біздің бұрынғы астанамыз Алматыға келген болатынсыз. Содан бергі аз уақыт ішінде біз жаңа елорда салдық, оны бүкіл қазақстандықтар мақтан тұтады. Бұл қала – біздің тәуелсіздігіміз бен еліміз егемендік жылдарында жеткен жетістіктердің символы, – деді Мемлекет басшысы.
Н.Шариф Нұрсұлтан Назарбаевқа шақыртуы үшін алғыс айтып, екі халықтың байланыстарының  сан ғасырлық тарихы бар екенін атап өтті.
Мен Сіздің көшбасшылық қасиетіңізге тәнтімін және Сізді ерекше қабілет иесі деп есептеймін. Бүгінде Астанадан біздің көретіндеріміздің бәрі – Сіздің еңбегіңіз, – деді Пәкістан Премьер-министрі.


///-
///
	 

	Кездесу алдында, қалалық мәслихаттың сессиясында Астана қаласының әкімі лауазымына Әділбек Жақсыбековтің кандидатурасы депутаттармен келісілді.

	Мемлекет басшысы Астана активімен кездесу барысында И.Тасмағамбетовтің қорғаныс министрі болып тағайындалғанын айтты.

	– Ол көп жылдардан бері менің қасымда жұмыс істеп келеді, көптеген лауазымдарды атқарды. Барлық жерде жұмысты бүге-шігесіне дейін зерделеп, мықты ұжым қалыптастырып, қойылған міндеттерді орындады, – деді Нұрсұлтан Назарбаев.

	Мемлекет басшысы И.Тасмағамбетовтің қалаға басшылық жасаған кезінде Астана айтарлықтай жаңарғанын да атап өтті.

	– 16 жылда біз жаңа елорда салып қана қойғанымыз жоқ, еліміздің тұрғындарымен қатар дүние жүзінен келетін қонақтарды да таңдандырып, тамсандыратын қала жасадық. Бүгін Астананың ғаламшардағы «топ-21» ақылды қалалар тізіміне кіргені мәлім болды, – деді Нұрсұлтан Назарбаев.

	Сондай-ақ, Қазақстан Президенті елорданың жаңа әкімі болып Әділбек Жақсыбеков тағайындалғанын айтты.

	– Конституцияға сәйкес, мен мәслихаттың келісімін алып, Әділбек Жақсыбековті Астана әкімі етіп тағайындадым. Бұл кісі 1997 жылы қаланың алғашқы мэрі болды. Ол қандай салада жұмыс істесе де, барлық міндеттерді игерді, – деді Мемлекет басшысы.

	И.Тасмағамбетов пен Ә.Жақсыбеков сенім артқаны үшін Мемлекет басшысына алғыстарын айтып, алдарына қойған барлық міндетті шешу үшін бар күш-жігерлерін жұмсайтындарын айтты. 



///Кездесу барысында мемлекеттер басшылары екіжақты ынтымақтастықтың кең ауқымды мәселелерін, соның ішінде саяси өзара іс-қимыл орнату, сауда-экономикалық және мәдени-гуманитарлық қарым-қатынас жайын талқылады.
– Экономика кез келген мемлекеттің негізгі тұғыры болып саналады. Түрлі саладағы, мәселен, көлік-коммуникация саласындағы уағдаластықтар елдеріміз үшін зор мүмкіндіктерге жол ашады, – деді Қазақстан Президенті.
Мемлекет басшысы бірлесе қабылданған мәлімдемеде екіжақты қарым-қатынасты дамытудың стратегиялық жолдары айқындалғанын атап өтті.
– Біз күн тәртібінде тұрған барлық мәселені талқыладық. Қол қоюға дайындалған құжаттар қарым-қатынасымыздың дамуының жаңа кезеңі болып саналады. Мемлекеттеріміз арасындағы тауар айналымының көлемін айтарлықтай арттыруға нақты мүмкіндіктер бар деп есептеймін, – деді Нұрсұлтан Назарбаев.
Қазақстан Президенті республикамыздың Бакумен жан-жақты өзара іс-қимыл аясын кеңейтуге мүдделілігін және ол үшін қажетті әлеует бар екенін айтты. Бұл ретте сауда-экономикалық ынтымақтастық екіжақты қарым-қатынастың локомотиві болып саналады.
– Елімізде Қазақстан азаматы болып саналатын көптеген этникалық әзербайжандықтар тұрып жатыр. Олар Қазақстанда кәсіпорын ашып, бизнеспен айналысып, екі мемлекет арасындағы өзара достық қарым-қатынасты одан әрі нығайтуға септігін тигізетін дәнекер іспетті, – деді Мемлекет басшысы.
Бұдан бөлек, Нұрсұлтан Назарбаев келіссөз барысында гуманитарлық байланыстар аясын кеңейту мәселелері қаралғанына назар аударды.
– Студенттер алмасу, екі елдің мәдени күндерін өткізу мәселелеріне тиісті деңгейде назар аудару қажет. Ол мәдени байланыстарымызды жаңа деңгейге көтеруге септігін тигізетін болады, – деді Қазақстан Президенті.
Әзербайжан Республикасының Президенті Қазақстанның БҰҰ Қауіпсіздік Кеңесінің тұрақты емес мүшесі болып сайлануы оның әлемдік аренадағы рөлі мойындалғанының көрсеткіші және Нұрсұлтан Назарбаевтың жеке беделінің арқасы екенін атап өтті.
– Сіздің өңірлік қана емес, сонымен бірге әлемдік ауқымдағы бастамаларыңыз зор құрметке ие болып келеді. Екіжақты қарым-қатынастың дамуына көңіліміз толады. Бүгінгі сындарлы пікір алмасулар талқыланған көптеген мәселелер жөніндегі ұстанымдарымыздың ұқсастығын көрсетеді, – деді И.Әлиев.
Сондай-ақ, Әзербайжан көшбасшысы екіжақты экономикалық ынтымақтастықтың қарқынды дамып келе жатқанына назар аударды.
– Біз екі мемлекеттің инвестиция саласындағы жұмысының қорытындысы бойынша оң нәтижелер бар екенін көріп отырмыз. Бұл шағын және орта бизнес саласының дамуына септігін тигізетін болады, – деді Әзербайжан Президенті.

///Мемлекет басшысы Украинаның Харьков облысында ұшақ апаты салдарынан украиндық әскерилердің қаза болғаны туралы хабарды зор күйзеліспен қабылдады.
«Орны толмас қайғыға ортақтаса отырып, Қазақстан халқының және жеке өзімнің атымнан қаза болған курсанттардың туған-туысқандарына көңіл айтамын. Зардап шеккендердің тезірек сауығып, отбасыларымен қауышуына тілектестік білдіремін», – делінген жеделхатта.
/// 
Оқушылар сарайын аралап көру кезінде Г.Әбдіқалықоваға Қазақстан Республикасында балаларға қосымша білім беруді дамытудың стратегиялық тәсілдерінің жобасы таныстырылды.
Қазақстан Президенті  ұсынған бес институционалдық реформаны іске асыру жөніндегі «100 нақты қадам» Ұлт жоспарында білім беру жүйесін жаңғырту жөнінде нақты міндеттер қойылған.
Қосымша білім беру ісі қазіргі уақытта оқу процесінің маңызды құрамдас бөлігі бола отырып, балалар мен жасөспірімдердің білімін, шығармашылық әлеуетін арттыруға, рухани-шығармашылық құндылықтарын нығайтуға септігін тигізеді. Ол қазақстандық біртектілік пен бірлікті нығайтуға және дамытуға, жаңа қазақстандық патриотизмді қалыптастыруға бағытталған.
Оқушылар сарайын аралау барысында Мемлекеттік хатшыға «Менің кәсібім» атты кәсіптік бағдарлау блогының жобалары таныстырылды. Олар қазіргі кезде «Қазақстан теміржолы» және «Қазатомөнеркәсіп» ұлттық компанияларымен ынтымақтастық арқылы табысты іске асырылуда.
Сонымен қатар, Г..Әбдіқалықова ұлттық интерактивті паркті,
3D-технологиялар қолданылатын сфералық және планетарлық көрініс түрінде проекцияланған планетарийді, обсерваторияны, роботты техника зертханасын аралап, классикалық балет секцияларының, халық аспаптары үйірмесінің жұмысымен  танысты. Сондай-ақ Мемлекеттік хатшыға әртүрлі үйірмелерге қатысушылар әзірлеген «жасыл технологияларды» ілгерілету аясындағы ғылыми жобалар таныстырылды.
Соңында жас журналистер тобы өздерінің алғашқы кәсіби сұхбатын өткізді. Г.Әбдіқалықова жас тілшілердің көкейінде жүрген барлық сауалдарына жауап берді.
Жалпы, Мемлекеттік хатшы Оқушылар сарайының жұмысын оң бағалап, Астанада және еліміздің басқа да өңірлерінде балаларға өзін-өзі дамыту үшін бірдей мүмкіндік жасау мақсатында қосымша білім беруді дамытудың маңызын атап өтті.
Мемлекеттік хатшы іс-шара қорытындысы бойынша мемлекеттік органдарға бірқатар нақты тапсырма берді.
///Кездесу барысында Қайрат Әбдірахманов Мемлекет басшысына министрліктің қазіргі қызметі, сондай-ақ алдағы кезеңге арналған жоспарлары жөнінде мәлімдеді.
Елбасы Азиядағы өзара іс-қимыл және сенім шаралары кеңесі мен Каспий маңы мемлекеттері басшыларының саммитіне дайындық барысындағы ұйымдастырушылық және мазмұндық мәселелерге баса назар аударды.
Нұрсұлтан Назарбаев Үкіметтің кеңейтілген отырысында берілген тапсырмалар тұрғысынан алғанда, сыртқы саясат ведомствосы экономикамыздың басты салаларына шетелдік инвестиция тарту үдерісінде ерекше рөл атқаратынын атап өтті.
Қазақстан Президенті кездесу соңында бірқатар нақты тапсырма берді.

///Қымбатты отандастар!
 
Сіздерді Қазақстан халқының бірлігі мерекесімен шын жүректен құттықтаймын!
Мамырдың осы мамыражай мерекесі – еліміздің тұтастығы мен ырыс-ынтымағының символы.
Достық пен өзара түсіністік дәстүрлері халқымыздың сана-сезімінде берік орныққан. Бұл қасиеттер берекелі өмірдің, бейбітшілік пен келісімнің өзегі болып отыр.
Тағдырдың жазуымен кең байтақ қазақ жерінде тоғысқан әр алуан мәдениеттер тұтаса келе ұлттық бірегейлігіміздің ажырамас бөлігіне айналды.
Біздің мақсатымыз бір, құндылықтарымыз ортақ. Мызғымас бірліктің арқасында қиындықтан қаймықпай, жаһандық сын-қатердің бәрін еңсеріп келеміз.       
Бүгінде Жаңа Қазақстанды құру бастамасы бүкіл қоғамды ұйыстыруда. Бұл идея ел азаматтарының жасампаздық қуатынан бастау алады. Мемлекетімізді жан-жақты жаңғыртуға әрқайсымыз өз үлесімізді қосуымыз керек.
Баршаңызға зор денсаулық, толағай табыс тілеймін!
Аспанымыз әрдайым ашық болсын!
///Мемлекеттер басшылары ресми кездесу рәсімінен соң «Загульба» резиденциясында шағын құраммен келіссөз жүргізді.
Кездесу барысында саяси, сауда-экономикалық және мәдени-гуманитарлық ынтымақтастықтың даму ахуалы мен перспективалары, сондай-ақ күн тәртібіндегі халықаралық және өңірлік өзекті мәселелер талқыланды.
Нұрсұлтан Назарбаев Қазақстан мен Әзербайжан арасында ежелден тарихи және мәдени байланыстарға негізделген дәстүрлі достық сипатындағы екіжақты қарым-қатынас қалыптасқанын атап өтті.
Мемлекет басшысы әлемдік экономикадағы қазіргі кездегі жаңа үрдістер екі ел серіктестігін одан әрі дамытуға тың серпін бере алатынын айтты.
– Әлемдегі дағдарыстық құбылыстар ұлттық экономикамызға айтарлықтай залалын тигізіп жатқанын көріп отырмыз. Сонымен қатар, бұл бірлескен жаңа өндірістер ашып, жасырын мүмкіндіктерімізді пайдалануға жол ашуда. Экономиканы әртараптандырып, инновациялық технологияларға назар аудару қажет, – деді Қазақстан Президенті.
Нұрсұлтан Назарбаев екіжақты ынтымақтастықтың барлық саласында өзара іс-қимылды үдету, соның ішінде Қазақстан мен Әзербайжанның көлік-транзит әлеуетін дамыту қажеттігін атап өтті.
– Бұл кездесу елдеріміздің өзара іс-қимылын одан әрі тығыз дамытуға мүмкіндік туғызатын жаңа форматтағы қарым-қатынасымызға тың серпін беруге тиіс, – деді Мемлекет басшысы.
Сондай-ақ, Қазақстан Президенті екі мемлекеттің халықаралық саладағы өзара түсіністігіне және ұстанымдарының ұқсастығына назар аударды. Бұдан бөлек, Нұрсұлтан Назарбаев И.Әлиевті 2016 жылғы референдумда Әзербайжан халқының ел конституциясына енгізілетін, президенттің өкілеттік мерзімін ұзартуға бағытталған өзгерістерді қолдағанымен құттықтады.    
И.Әлиев ынтымақтастықты одан әрі нығайтып, оның аясын кеңейту жолында Қазақстан Президентінің сапары маңызды екенін айтты.
– Бүгін қол қойылғалы отырған құжаттар екіжақты қарым-қатынасты әрі қарай нығайтуға септігін тигізетініне сенімдімін. Қазақстан біз үшін достас, бауырлас ел болып саналады. Біз бүгінгі кездесуге зор мән беріп отырмыз, – деді И.Әлиев.
Сонымен бірге, Әзербайжан Президенті Ильхам Әлиев Қазақстанның Нұрсұлтан Назарбаевтың басшылығымен жеткен жетістіктерін атап өтті.


///Президент «Атамекен» Ұлттық кәсіпкерлер палатасы президиумының төрағасы Райымбек Баталовты қабылдады.
Қасым-Жомарт Тоқаевқа ҰКП-ны трансформациялау жолдары таныстырылды.
Райымбек Баталов биылғы ақпан айында өткен Кәсіпкерлер палатасының кезектен тыс съезінде микро және шағын бизнесті қолдауға мән бере отырып, мекеменің қызметін трансформациялау туралы шешім қабылданғанын айтты. Сондай-ақ «Атамекен» басшысы Алматыда шағын және орта бизнесті дамыту бағдарламасының жүзеге асырылуы жөнінде мәлімет берді.
Мемлекет басшысына салалық сараптаманың сапасы мен жауапкершілігін арттыру үшін бизнесті жұмылдыру жөніндегі ҰКП-ның жоспары таныстырылды. Атап айтқанда, палата мемлекеттік органдардың бағдарламалық құжаттары мен бұйрықтарына қатысты жобаларды бизнеспен бірге талқылап, апробациядан өткізуге ниетті. Бұл мемлекет пен бизнестің өзара конструктивті ықпалдастығын нығайтуға мүмкіндік береді.
Кездесу барысында бизнеске жасалатын заңнамалық деңгейдегі қысымды азайтуға, сот пен прокуратура органдарының бизнесті қорғау жөніндегі тиімділігін арттыруға ерекше назар аударылды.
Қасым-Жомарт Тоқаев палатаның бизнес пен билік арасындағы ықпалдастықтың алтын көпірі болуға тиіс екенін ерекше атап өтіп, «Атамекеннің» қызметін жүйелі түрде өзгерту қажеттігін қолдады.
Сонымен қатар Президент бизнес-ортаны бюрократиядан арылту жөнінде қабылданып жатқан шараларды және жүктелген міндеттерді жылдам әрі тиімді шешу үшін трансформация кезінде президиум төрағасы мен палата басқармасының позицияларын қосу қажет екенін мақұлдады.
Мемлекет басшысы кәсіпкерлікті дамытуға және бизнес-қоғамдастықтың құқығын қорғауға ықпал ететін институт ретінде ҰКП-ны реформалау жұмыстарын жандандыруды тапсырды.
 
/// 
Кездесуге қатысушылар алдында сөйлеген сөзінде Мемлекет басшысы олардың көпшілігінің елімізде жұмыс істеп жатқанын, Қазақстанның мүмкіндіктері мен ұзақмерзімді басымдықтарын жақсы білетінін айтты.
 Мысалға, Францияның 24 компаниясы Қазақстанда қазірдің өзінде 2 миллиард доллардан асатын жобаларды жүзеге асырды, 14 жоба жүзеге асырылу кезеңінде тұр, тағы 10-ы – келешектің еншісінде. Бір ғана менің сапарым барысында жалпы құны 5 миллиард доллардан асатын келісімшарттарға қол қойылатын болады, – деді Қазақстан Президенті.
Нұрсұлтан Назарбаев Қазақстан мен Францияның сауда-экономикалық және инвестициялық ықпалдастығына егжей-тегжейлі тоқталды.
Франция Қазақстанның жетекші экономикалық серіктестерінің қатарына кіреді. Біздің өзара сауда айналымымыз соңғы жылдары сыртқы жағдайдың күрделілігіне қарамастан, 6 миллиард доллар көлемінде тұрақтап отыр. Француз бизнесінің соңғы 10 жылда біздің экономикамызға салған инвестициясы шамамен 12 миллиард доллар болды. Қазақстан нарығында 130 француз компаниясы түрлі салаларда жұмыс істейді, – деді Мемлекет басшысы.
Қазақстан Президенті бүгінде дайын өнім алатын бірлескен табысты жобалар жүзеге асырылып жатқанын атап өтті.
Олардың қатарында «Альстом» электровоздары, «Еврокоптер» тікұшағы,  «Пежо» және «Ситроен» автомобильдері, күн батареялары, цемент, «Данон» сүт өнімдерінің жаңа түрлері мен басқа да өндірістер бар. «Эйрбас Дефенс энд Спейс» компаниясымен бірлесіп Жерді қашықтан зондтайтын екі жерсерік ұшырдық және ғарыш аппараттарын құрастыру-сынау кешені ғимаратының құрылысын аяқтауды жоспарлап отырмыз, – деді Нұрсұлтан Назарбаев.
Мемлекет басшысы жүзеге асырылып жатқан бірлескен инвестициялық жобалар қатарында Airbus компаниясымен жұмысқа арнайы тоқталды.
Еліміз титаннан жоғары технологиялы өнім жасайтын зауыт ашты, бұл өнім Airbus ұшақтарын құрастыру үшін пайдаланылады. Қазақстанның «Эйр Астана» компаниясы француз авиация өнеркәсібінің ұшақтарын пайдалану арқылы осы циклды аяқтайды, – деді Қазақстан Президенті.  
Мемлекет басшысының айтуынша, Астана мен Париж арасында тікелей әуе қатынасын ашу және инвесторлар үшін визасыз режім енгізу екі елдің инвестициялық ықпалдастығына оң әсерін тигізеді.
Сонымен қатар екі елдің іскер топтары арасында қол қоюға әзірленіп  жатқан келісімшарттар Францияға уран жеткізу, автомобиль өнеркәсібі, сумен қамтамасыз ету, қалдықтарды жою және басқа да маңызды бағыттарды қамтитыны атап өтілді.
Мемлекет басшысы Қазақстанның инвестициялық ахуалды одан әрі жақсарту, Бес институционалдық реформаны және Ұлт жоспарын, «Нұрлы жол» бағдарламасын жүзеге асыру, сондай-ақ Астанада «ЭКСПО-2017» халықаралық мамандандырылған көрмесін өткізуге дайындық жұмыстары туралы да айтты.
Соңында Нұрсұлтан Назарбаев француз бизнесін Қазақстанды индустрияландыруға, жоспарланып отырған ірі кәсіпорындарды жекешелендіруге және құрылып жатқан «Астана» халықаралық қаржы орталығының жұмысына белсене қатысуға шақырды.
Француздың ірі компанияларының басшылары Қазақстандағы қолайлы инвестициялық ахуал қалыптастыру саясатына жоғары баға беріп, біздің елдің өзін сенімді серіктес ретінде көрсеткенін атап өтті. Сонымен қатар, француз бизнесінің өкілдері Қазақстан бизнесімен бірлесіп жаңа жобаларды жүзеге асыру ісіне зор қызығушылық танытты.
Іс-шараға Airbus, Alstom Transport, Vicat, Soufflet, Rothschild Group, Veolia Asia, Areva және басқа да компаниялардың басшылары қатысты. 

///Мемлекет басшысы Қасым-Жомарт Тоқаев Ішкі істер министрі Марат Ахметжановты қабылдады.
Президентке еліміздегі криминогендік жағдай туралы мәлімет берілді. Ведомство басшысының айтуынша, қылмыстық істер көрсеткіші 7,6 пайызға төмендеген. Соның ішінде денсаулыққа ауыр зақым келтіру, қарақшылық, тонау, мал ұрлығы, бұзақылық, алаяқтық және зорлау деректері айтарлықтай азайған.
Министр қаңтар оқиғасы кезінде жасалған қылмыстарды тергеп-тексеру, кінәлілерді анықтап, жауапқа тарту, ұрланған қаруларды заңсыз айналымнан алу жұмыстары жөнінде есеп берді.
Сонымен қатар Мемлекет басшысы қауіпсіздік мәселелерін қоғаммен серіктестік орнату арқылы шешуге негізделген полицияның сервистік моделінің енгізілу барысымен танысты.
Марат Ахметжанов Президентке Ішкі істер министрлігінің қызметін бюрократиядан арылту, цифрландыру және жұмыс үдерісін автоматтандыру, ішкі рәсімдерді оңтайландыру жөнінде баяндады.
Бұдан бөлек ол үдерістерді жедел басқару үшін Big Data талдау құралдарын пайдалана отырып, криминогендік жағдайды мониторингтеу үшін ІІМ-нің Ахуалдық сараптама орталығының құрылғаны жөнінде баяндады. 
Қасым-Жомарт Тоқаевқа Жол жүру ережелерін қасақана бұзғандарды анықтауға бағытталған «Қорғау» деп аталатын жаңа бағдарлама таныстырылды. Министр Мемлекет басшысына Нұр-Сұлтан, Алматы және Шымкент қалаларында бағдарламаны қолдану арқылы жүргізілген жұмыстардың нәтижелері туралы айтты.
Сондай-ақ Президентке Қауіпсіздік мәселелерін азаматтық қоғаммен серіктестік орнату арқылы қамтамасыз ету тұжырымдамасының жобасы әзірленіп жатқаны жөнінде мәлімет берілді.
Кездесу қорытындысы бойынша Президент полицияның сервистік моделін одан әрі енгізу, елімізде азаматтардың қауіпсіздігі мен құқықтық тәртіпті қамтамасыз ету жөнінде бірқатар нақты тапсырма берді.
Осы ретте Мемлекет басшысы жол қауіпсіздігін қамтамасыз ету саласындағы жауапкершілікті қатаңдату қажет екенін ерекше атап өтті. 
///
	 

	28 қазанда Қазақстан Президенті Дубайда өтетін 10-шы Дүниежүзілік ислам экономикалық форумына қатысу үшін Біріккен Араб Әмірліктеріне жұмыс сапарымен барады деп жоспарланып отыр.

	 «Экономикалық өсім жолындағы инновациялық серіктестік» тақырыбына арналған биылғы форум жұмысына бірқатар шетел мемлекеттерінің басшылары және үкімет басшылары, халықаралық ұйымдар мен іскерлік топтардың басшылары мен өкілдері, сондай-ақ сарапшылар, ғалымдар, қоғам қайраткерлері қатысады.

	Дүниежүзілік ислам экономикалық форумы – Ислам Ынтымақтастығы Ұйымына мүше-мемлекеттердің жыл сайын өтетін негізгі экономикалық саммиті. 
///Президент «Атамекен» Ұлттық кәсіпкерлер палатасы президиумының төрағасы Райымбек Баталовты қабылдады.
Қасым-Жомарт Тоқаевқа ҰКП-ны трансформациялау жолдары таныстырылды.
Райымбек Баталов биылғы ақпан айында өткен Кәсіпкерлер палатасының кезектен тыс съезінде микро және шағын бизнесті қолдауға мән бере отырып, мекеменің қызметін трансформациялау туралы шешім қабылданғанын айтты. Сондай-ақ «Атамекен» басшысы Алматыда шағын және орта бизнесті дамыту бағдарламасының жүзеге асырылуы жөнінде мәлімет берді.
Мемлекет басшысына салалық сараптаманың сапасы мен жауапкершілігін арттыру үшін бизнесті жұмылдыру жөніндегі ҰКП-ның жоспары таныстырылды. Атап айтқанда, палата мемлекеттік органдардың бағдарламалық құжаттары мен бұйрықтарына қатысты жобаларды бизнеспен бірге талқылап, апробациядан өткізуге ниетті. Бұл мемлекет пен бизнестің өзара конструктивті ықпалдастығын нығайтуға мүмкіндік береді.
Кездесу барысында бизнеске жасалатын заңнамалық деңгейдегі қысымды азайтуға, сот пен прокуратура органдарының бизнесті қорғау жөніндегі тиімділігін арттыруға ерекше назар аударылды.
Қасым-Жомарт Тоқаев палатаның бизнес пен билік арасындағы ықпалдастықтың алтын көпірі болуға тиіс екенін ерекше атап өтіп, «Атамекеннің» қызметін жүйелі түрде өзгерту қажеттігін қолдады.
Сонымен қатар Президент бизнес-ортаны бюрократиядан арылту жөнінде қабылданып жатқан шараларды және жүктелген міндеттерді жылдам әрі тиімді шешу үшін трансформация кезінде президиум төрағасы мен палата басқармасының позицияларын қосу қажет екенін мақұлдады.
Мемлекет басшысы кәсіпкерлікті дамытуға және бизнес-қоғамдастықтың құқығын қорғауға ықпал ететін институт ретінде ҰКП-ны реформалау жұмыстарын жандандыруды тапсырды.
 
///Мемлекет басшысы Қазақстан халқы Ассамблеясының «Ел бірлігі – жаңарған Қазақстанның тірегі» атты XXXI сессиясының жұмысына қатысты.
Қасым-Жомарт Тоқаев өз сөзінде Ассамблея сессиясын Қазақстан халқының бірлігі күні қарсаңында өткізу игі дәстүрге айналғанын және мұның зор символдық мәні бар екенін атап өтті.
– Бірлік, татулық және бейбітшілік – біздің мызғымас құндылықтарымыз. Оның айрықша маңызды екенін қаңтар оқиғалары кезінде айқын сезіндік. Қазір қатерлі күндер артта қалды. Сол кезде  қандай қауіппен бетпе-бет келгенімізді уақыт өткен сайын ұғына түсеміз.  Шын мәнінде, біз мемлекеттілігімізді жоғалтып ала жаздадық. Халқымыз қаңтар қасіретінен сабақ ала білуі керек. Енді ондай жағдай қайталанбауы үшін қолдан келгеннің бәрін жасауға тиіспіз, – деді Президент.

Мемлекет басшысы жаңа сын-қатерлердың туындауына ықпал ететін геосаяси ахуалдың ушығып тұрғанына тоқталды. Оның пікірінше, мұндай жағдайда еліміздің азаматтық бірегейлігін нығайтып, отаншылдық рухты көтеруге баса мән беру керек.
–  «Бірлігіміз – әралуандықта» деген басты қағидатымыз ешқашан өзгермейді. Біз жас ұрпақты нағыз отаншыл азамат етіп тәрбиелеуіміз керек. Осы ретте саяси және қоғамдық плюрализмнің радикалды сипат алуына жол берілмейді. Әсіресе, азаматтарды кемсітуге, олардың ары мен намысын таптауға болмайды, – деді Қасым-Жомарт Тоқаев.
Президенттің пікірінше, Ассамблея құрылған уақыттан бері азаматтық бірлікті нығайтуға елеулі еңбек сіңірді.     
– Қазақстан халқы Ассамблеясы жаңа жағдайда біздің бейбітшілік пен келісім жөніндегі саясатымыздың берік әрі институционалды тірегі қызметін атқаратынына сенімдімін. Бүгінгі сессияның міндеті – Ассамблеяның саяси жүйені реформалау ісіндегі орны мен рөлін анықтау, оны әрі қарай дамытудың бағытын белгілеу.  «Біз әртүрліміз – біз теңбіз» қағидаты саяси жаңғырудың іргелі компоненті деген пікірді ұстанамыз, – деді Мемлекет басшысы.
 

Қасым-Жомарт Тоқаев өз сөзінде Қазақстан халқы Ассамблеясы қызметінің үш негізқұраушы басымдығын айқындап берді. Біріншісі – саяси реформаларды жүзеге асыру ісіндегі Қазақстан халқы Ассамблеясының рөлін күшейту.
– Қазақстан халқы Ассамблеясының Мәжілістегі квотасының жойылуы демократиялық сайлау стандарттарының сақталуына қатысты бірқатар мәселенің күн тәртібінен алынуына септігін тигізеді. Осы ретте Ассамблеядан ұсынылған сенаторлар жалпыұлттық интеграция мен этномәдени әралуандылық негізінде Қазақстандағы этникалық топтардың барлық мүддесін тиімді қарастыратын болады. Мұндай модель Қазақстанның парламенттік жүйесінің халықаралық тәжірибесі мен ерекшелігіне сай келеді, – деді Президент.

Мемлекет басшысы Қазақстан халқы Ассамблеясынан Сенат депутаттығына ұсынылатын үміткерлерді таңдаудың тиімді әрі ашық рәсімдерін әзірлеу қажет екенін атап өтті. Бұл мәселенің бәрі «Қазақстан халқы Ассамблеясы туралы» жаңартылған заңда көрініс табуға тиіс.
– Партиялық және сайлау жүйелерінің реформасы барлық азаматтың сайлау үдерістеріне қатысуы үшін жаңа мүмкіндіктер ашады. Іс жүзінде тұтас сайлау ландшафтын қамтитын жаңа партиялар пайда болады деп болжануда. Партиялық тізім, сондай-ақ бірмандатты округтар бойынша үміткерлерді сайлау Қазақстанның этникалық әралуандығын шынайы түрде көрсетеді. Сонымен қатар этносаралық факторды саясиландыруға және бұл тақырып бойынша арандатушылық сипаттағы талқылауларға да мүлде жол беруге болмайды, – деді Қасым-Жомарт Тоқаев.

Президент бұл бағытта Ассамблея тарапынан түсіндіру жұмыстары кең көлемде жүргізілуі қажет деп санайды.
– Елімізде тұратын барлық этнос өкілдерінің жалпыазаматтық құндылықтарды құрметтеуі және өздерін Қазақстанмен байланыстыруы аса маңызды. Бұл – Тәуелсіздік жылдарындағы біздің үлкен жетістігіміз. Оны жан-жақты нығайтуға міндеттіміз. Жаңа саяси жағдайда бейбітшілік пен келісімді және халықтың бірлігін аса маңызды санайтын азаматтардың партия ішіндегі дауысына басымдық беріледі, – деді Мемлекет басшысы.
Ақпараттық жұмыстарды күшейту және Қазақстан халқы Ассамблеясының қоғамдағы әлеуетін арттыру мәселесі екінші басымдық ретінде аталды. Қасым-Жомарт Тоқаевтың пікірінше, еліміздің әрбір азаматы жұртшылықтың алдына шыққанда ұлттық мүдде мен қазақстандық патриотизм қағидаттарын басшылыққа алуы керек. Бұл – аса маңызды.
– Болған және болатын сыртқы қақтығыстар азаматтарымыздың арасында ұлтаралық жанжал тудырып, жікке бөлінуге пайдаланылмауы керек. Оған жол беруге болмайды. Мұндай арандатушылықтар болып жатыр. Оны көріп отырмыз. Бірақ арандатушылар қайда тұрса да, қандай құжаттармен тұлғасын жасырса да, қалай құбылса да біздің бірлігімізге нұқсан келтіріп, мемлекетіміздің дербес саясат жүргізу құқығын бұза алмайды. Бейбітшілік пен тұтастық – басты құндылығымыз, онсыз болашақ жоқ екенін бәрі есте ұстауы керек. Біздің Қазақстаннан басқа Отанымыз жоқ, болмайды да, – деді Президент.

Мемлекет басшысы біздің алуантүрлі мәдениетімізді танытатын бірегей ақпаратты кеңінен таратуға, ауқымы кеңейіп келе жатқан қазақтілді аудиториямен тығыз жұмыс істеуге шақырды. Оның пікірінше, Қазақстанның дамуына өзге этностардың қосып жатқан үлесі туралы мемлекеттік тілде айту өте маңызды. Осы бағытта жұмыс істейтін БАҚ-қа қолдау көрсетіледі.
Қасым-Жомарт Тоқаев келесі айда жаңа диалог алаңы – «Ұлттық құрылтайдың» алғашқы отырысы өтетінін хабарлады. Бұл жиын елімізді дамытудың өзекті мәселелерін талқылау үшін қоғамды жұмылдыруға бағытталған.
– Бұл жалпыұлттық диалогтың әмбебап моделіне айналады. Құрылтайдың құрамына депутаттар, ҚХА мүшелері, сарапшылар мен құқық қорғаушылар, барлық өңірдің, сондай-ақ Азаматтық альянстың, қоғамдық кеңестердің, бейресми ұйымдардың, бизнес қауымдастықтар мен өндіріс саласының өкілдері кіреді. Ассамблея Ұлттық құрылтаймен бірлесіп, тиімді жұмыс істеуі керек. Себебі, түптеп келгенде, екеуінің мақсаты – ортақ. Ауқымды өзгерістерге жастардың да белсене қатысқаны абзал. Кеше тұңғыш рет Қазақстан халқы Ассамблеясының Жастар сессиясы өтті. Оның ұсынымдарын мұқият зерделеу қажет, – деді Мемлекет басшысы.

Үшінші басымдық – құқық қорғау қызметін күшейту. Осы бағытта Ассамблея медиацияға негізделген кәсіби келіссөз жүргізушілердің бірегей институтын қалыптастыруға кірісті.
– Этномедиация оқу орталығын құру керек. Онда тұрақты оқу курстарын ұйымдастырып, аудандық деңгейдегі мемлекеттік қызметшілердің басым бөлігі даярлықтан өтуге тиіс. Ақпарат және қоғамдық даму, Білім және ғылым министрліктеріне Мемлекеттік басқару академиясымен, ҚХА Хатшылығымен және басқа да уәкілетті органдармен бірлесіп, осы мәселе жөнінде жүйелі ұсыныстар енгізуді тапсырамын, – деді Қасым-Жомарт Тоқаев.

Президент Қазақстан қоғамның барлық саласы батыл өзгерістер жолына түскенін атап өтті. Осыған байланысты Конституцияға елдің саяси жүйесін түбегейлі өзгертетін толықтырулар енгізу туралы бастама көтерілді.
– Біз жаңа мемлекеттік модельге, мемлекет пен қоғамның өзара іс-қимылының жаңа форматына көшеміз. Бұл сапалы түрде өзгеруді Екінші Республика деп атауға болады. Жұмыс тобы Ата Заңның 33 бабына түзетулер әзірледі. Бұл – тұтас Конституцияның үштен бір бөлігі. Осы өзгерістерді енгізу туралы заң жобасы Конституциялық кеңестің қарауына жіберілді, жақын арада шешімін шығарады, – деді Президент.

Сонымен қатар Қасым-Жомарт Тоқаев әзірленген түзетулердің тарихи маңызы бар деп есептейді. Бұл мемлекеттілігімізді дамытудың жаңа кезеңін білдіреді.
– Осы реформалар қолға алынған кезде Конституцияға енгізілетін өзгерістер мен толықтырулардың жобасын Парламент қарайды деп ойлаған едік. Бұл – қолданыстағы заңнамада орныққан рәсімнің бірі.   Алайда, алдағы ауқымды әрі маңызды өзгерістер ел болашағына айрықша әсер етеді. Сондықтан мен Ата заңға өзгерістер мен толықтырулар енгізу жөнінде республикалық референдум өткізуді ұсынамын. Референдум – аса маңызды демократиялық институт. Алайда Қазақстанда ол соңғы рет 1995 жылы қазіргі қолданыстағы Конституция бекітілген кезде өткізілді. Одан кейін «Республикалық референдум туралы» Конституциялық заң қабылданды. Бірақ содан бері Конституцияға төрт рет өзгертулер енгізілгеніне қарамастан, ол іс жүзінде қолданылған жоқ. Конституцияны жалпыхалықтық дауыс беру арқылы өзгерту халық қалауының айқын көрінісі болады деп есептеймін. Референдум әрбір азаматқа ел тағдырын шешуге тікелей қатысуға мүмкіндік береді және жан-жақты демократияландыру мен Жаңа Қазақстанды құру жолындағы бағытымызды нығайтады, – деді Қасым-Жомарт Тоқаев.

Президент Жаңа Қазақстан дегеніміз, шын мәнінде, Әділетті Қазақстан екеніне тағы да тоқталды.
– Жаңа Қазақстан – қарқынды түрде өзгеріп жатқан әлемде ұлттық бірегейлігімізді нығайтудың жолы. Жаңа Қазақстан ұғымын сан-саққа жүгіртіп, бұрмалауға болмайды. Азаматтардың бәрін ортақ іске жұмылдырмайынша, мемлекеттік аппарат та, қандай да бір саяси шешімдер мен экономикалық тетіктер де елімізді жаңартуға қауқарсыз. Жаңа Қазақстанды құру үшін жеке және қоғамдық құндылықтар жүйесін толығымен реформалау қажет. Біз непотизм мен патернализмге, сыбайлас жемқорлық пен компрадоризмге түбегейлі тосқауыл қоямыз. Жаңа Қазақстан әділдіктің территориясына айналуы керек. Ол үшін тек заңның әріптерін ғана емес, рухын да ұстану қажет. Заңдар догма емес, ол азаматтардың өзекті мәселелерін шешу үшін жетілдіріліп отыруға тиіс. Заң, әділдік және тәртіп біздің бақуатты өмірімізді айқындайтын нақты факторларға айналады, – деді Мемлекет басшысы.

Қасым-Жомарт Тоқаев диалог мәдениетін қалыптастыру және қоғамда өзара түсіністік пен сенімді нығайту қажет екеніне арнайы тоқталды. Мұның бәрі елдің жарқын болашағы мен халықтың әл-ауқаты үшін қажет.
– Біз көзқарастарымыз бен наным-сенімдеріміздегі  айырмашылықтарға қарамастан, бір-бірімізді түсінуге және құрметтеуге тиіспіз. Бізді біріктіретін, күшейтетін, үйлестіретін ортақ құндылықтарға ұмтылуымыз қажет. Біздің «Әртүрлі көзқарас біртұтас ұлт» деген қағидамыз мызғымайды. Патриотизмнің жоғары құндылықтарын ұлтаралық артықшылық сезімімен алмастыруға, достық пен бірліктің орнына бір-біріне деген өшпенділікке жол берілмейді, – деді Президент.

Мемлекет басшысы төзбеушілік пен «өзіміз және өзгелер» деп бөлінудің кез келген көрінісінің қатаң түрде жолын кесуге шақырды.  Қасым-Жомарт Тоқаев Қазақстан халқы өзінің бірлігін сақтауға, нығайтуға тиіс. Тек бірлескен күш-жігер арқылы ғана Жаңа Қазақстанды құра аламыз деп есептейді.
– Біз барлық жоспарымызды міндетті түрде жүзеге асырамыз. Мен бұған кәміл сенемін. Біз Екінші Республиканы бірге құрамыз, Жаңа Қазақстанды бірге өркендетеміз! Әр азаматқа бірдей мүмкіндік беретін  әділ әрі дамыған мемлекет боламыз! Сөз соңында сіздерді алда келе жатқан Қазақстан халқының бірлігі күнімен және Ораза айт мерекесімен құттықтаймын!, – деді Қасым-Жомарт Тоқаев.

Сессия барысында Л.Н.Гумилев атындағы Еуразия ұлттық университетінің кафедра меңгерушісі Наталья Калашникова, «Қазақстан корейлері қауымдастығы» заңды тұлғалар бірлестігінің президенті Сергей Огай, «Халықаралық қазақ тілі қоғамы» қоғамдық бірлестігінің вице-президенті Максим Рожин, саяси шолушы Никита Шаталов, Л.Н.Гумилев атындағы Еуразия ұлттық университетінің проректоры Дихан Қамзабекұлы, «Азаттық Рухы» агенттігінің тілшісі Надежда Палинка, «Ахыска» түрік этномәдени орталығы» республикалық қоғамдық бірлестігінің Нұр-Сұлтан қалалық бөлімінің төрағасы Әскер Пириев және музыкант, блогер Алексей Лодочников сөз сөйледі.






///Мемлекет басшысы сұхбат барысында Қазақстан мен Қытай арасындағы ынтымақтастыққа, сондай-ақ «Нұрлы жол» және «Бір белдеу, бір жол» бағдарламаларының тоғысу аясындағы екіжақты ықпалдастыққа қатысты сауалдарға жауап берді.
Сонымен қатар, Елбасы Қазақстанның БҰҰ Қауіпсіздік Кеңесіндегі басымдықтары туралы айтып, Шанхай ынтымақтастық ұйымын одан әрі дамыту жөнінде ой бөлісті.
Бұдан бөлек, Нұрсұлтан Назарбаев терроризмге қарсы күрес жүргізу және өңірдегі тұрақтылықты сақтау мәселелеріне қатысты мемлекетаралық серіктестікті нығайту қажеттігін атап өтті.

///
	 

	Кездесу барысында Нұрсұлтан Назарбаев екі ел арасындағы қарым-қатынастар үнемі жоғары деңгейде келе жатқанын және Қазақстан экономиканы, саясатты, инвестицияны қамтитын түрлі салалардағы өзара ықпалдастықты нығайтуға әрдайым мүдделілік танытқанын айтты.

	Өз кезегінде Э.Барак денсаулық сақтау, ауыл шаруашылығы, индустриялық-инновациялық даму салаларындағы ынтымақтастық үшін перспективалар барын атап өтіп, оның аясын бұдан әрі кеңейтуге үлес қосуға дайын екенін жеткізді.



/// 
Кездесуде компанияның Қазақстан автоөндірушілермен ынтымақтастығының перспективалары, еліміздегі қызметі және оның  аясын  кеңейту мәселелері талқыланды. К.Таварес Елбасыға қазақстандық серіктестерімен екі жыл ішіндегі бірлескен жұмысы, дайын өнім шығару өндірісі және оны көрші елдердің нарығына экспорттау жоспарлары туралы айтып берді. 

/// 
Мемлекет басшысы кеңеске қатысушыларға арнаған сөзінде «ЭКСПО-2017» көрмесіне сапалы дайындықты қамтамасыз ету мен өткізудің бүкіл Қазақстан үшін маңызды екенін атап өтті.
– Бұл – Қазақстанды, еліміздің мүмкіндіктерін бүкіл әлемге көрсететін басты жоба. Құрылыстан басқа барлық мәселелер жөнінен артта қалушылық байқалады. Мәселен, арнаулы комиссардың бар екендігіне қарамастан, әлі күнге дейін көрмеге қанша мемлекеттің қатысатыны белгісіз. Көрмені бізден кейін өткізетін басқа елдер қазірдің өзінде қызу ақпараттық жұмыс жүргізіп жатыр, ал біз тым-тырыс отырмыз. Келушілерге қандай жағдай жасалатыны, көрмені өткізуден қандай пайда күтуге болатыны, қанша демеуші тартылатыны, еліміздің өзінен және шет елдерден қанша турист болатыны, қандай мәдени-көпшілік шаралар өтетіні туралы нақты мәлімет жоқ, – деді Қазақстан Президенті.
Осы орайда Нұрсұлтан Назарбаев шешуін күткен бірқатар мәселеге назар аударды.
Атап айтқанда, Мемлекет басшысы көрме нысандарының құрылысы  бекітілген кестеге сәйкес жүргізіліп, 2016 жылғы тамыз-қыркүйекте аяқталатынын айтты.
– Бұл ретте техникалық сипаттағы түйткілдер көп, олар: мәселелерді шешудің созылуы және өзара келісілмегендігі, жұмыстың нашар ұйымдастырылуы. Жобалық-сметалық құжаттарды беру кестесінен кешігудің негізгі себебі жобалауды басқару ісінің мүлде жоқтығы болып отыр. Негізгі құжаттаманың бөліктерін әзірлеу ісі қосарлы ұйымдар арасында бөлініске түскен. Көрме учаскесі маңындағы жер ресурстары тиімсіз пайдаланылуда. Бұдан бөлек, нысандар құрылысында бағаны тым өсіру орын алып отыр, бұл қаражаттың талан-таражға түсуіне соқтырады. Арнайы айтылуға тиіс жайттың бірі – қаржыландыру. Еліміздің экспорттық тауарларының бағасы төмендеуін ескерсек, бюджетке қажетті қаражат толық түспей отыр. Сондықтан бізге «ЭКСПО» үшін де, Универсиаданың үшін де қатаң үнемдеуге тура келеді, – деді Нұрсұлтан Назарбаев.
Қазақстан Президенті көрмені табысты өткізу оның тақырыбының толық ашылуына, елдердің көбірек қатысуына, келушілерді тарта білуге, жаһандық серіктестермен, демеушілермен ойдағыдай деңгейде жұмыс жүргізуге байланысты екеніне тоқталып өтті. 
– Бұл орайда көрмені табысты өткізген елдердің – Португалияның 1998 жылғы Лиссабонда, Қытайдың 2010 жылы Шанхайда өткізген көрмесінің тәжірибесін зерттеу керек. Аталған елдерде ұйымдастырушылар барлық ұйымдастыру мәселелерін сауатты жүргізіп, нысандардың көрмеден соң пайдаланылу, оларды жалпы қаланың жүйесімен үйлестіру мәселелерін де қамтыды. Сонымен бірге қателіктерге жол бермес үшін мұндай көрмелер жұмысының Испанияның Сарагос, Оңтүстік Кореяның Ёсу қалаларындағыдай нашар болуының да себептерін түсіне білген жөн, – деді Мемлекет басшысы.
Сондай-ақ Нұрсұлтан Назарбаев бүгінге дейін өздерінің қатысатынын тек 30 ел ғана растап, 5-еуі ғана комиссарларын айқындағанына назар аударды. Бұл ретте көрмеге қатысу туралы бірде-бір келісімшартқа қол қойылмаған.
– Мемлекеттік бюджеттің жинақталуының тетіктері баршаға белгілі. Егер біз шақырып отырған қатысушылар тиісті қаражатты әлі бөлмесе, олар мұны 2017 жылға қарай да жасай алмайды. Сондықтан шығыстарды жылдық жоспарға енгізулері үшін олардың келісімін алдын ала алу керек, – деді Қазақстан Президенті.
Мемлекет басшысы осыған байланысты Сыртқы істер министрлігіне комиссармен бірлесіп, «ЭКСПО-2017» көрмесіне қатысушылардан ресми растау келісімін алу ісін ұйымдастыруды тапсырды. Инвестициялар және даму  министрі Ә.Исекешевке, энергетика министрі В.Школьникке, «Астана ЭКСПО-2017» ұлттық компаниясына қатысушы елдермен жұмыс жүргізу кезінде олардың павильондарын, материалдарын қоюды ұйымдастыру, келушілерді тартуға мейлінше көбірек қаражат салулары үшін тақырыпты ашуға жағдай жасау мәселелерін нақтылау тапсырылды.
Қазақстан Президенті баламалы технологияларды қолдану саласындағы негізгі 20 елге ерекше назар аудару қажеттігін айтты. Сонымен қатар көрмені ілгерілету және қажетті құрал-жабдықпен қамтамасыз ету үшін қаражат тарту аясында Қазақстанда жұмыс жасап жатқан ірі халықаралық компаниялардың әлеуетін пайдаланған жөн.
Нұрсұлтан Назарбаев елде және шет елдерде көрмені кең таныту арқылы келушілерді тарту саласында көп жұмыс істелуі тиістігін атап өтті.
– Бүгінде айқын коммуникативтік-медиалық жоспар жоқ, имидждік жұмыс мәселесі жүйелі түрде нақтыланбаған, барлық күш-жігер тек біржолғы іс-шаралар өткізуге бағытталған. Тек сауатты ойластырылған  стратегия ғана көрменің табысты өтуінің тағы бір көрсеткішіне – елге туристер тартып, 5 миллион адамның келуіне қол жеткізуге мүмкіндік туғыза алады, – деді Қазақстан Президенті.
Мемлекет басшысы сондай-ақ әлемдік қоғамдастықтың алдағы көрме туралы ақпараттандырылу деңгейі төмен екендігін атап өтті.
– Елдерді қатысуға шақыру үшін ірі экономикалық, туристік форумдарда, спорт шараларында, алдағы Давос форумында, Санкт-Петербург форумында, Астана экономикалық форумында көрме тақырыбы бойынша таныстырылымдар ұйымдастыру қажет. Бұл ретте қатысушылардың 85%-ы өз отандастарымыз болады, сондықтан біз әр өңірден қанша турист келетінін, олардың қалай жететінін, қайда орналасатынын білуге тиіспіз. Барлық қала және облыстар әкімдері қолдағы бүкіл ресурсты іске қосып, көрмені өткізудің қажеттігі мен мақсатын әр адамға ұғындыруы керек, – деді Нұрсұлтан Назарбаев.
Қазақстан Президенті Премьер-министрдің бірінші орынбасары Б.Сағынтаевқа, Инвестициялар және даму  министрі Ә.Исекешевке, сондай-ақ әкімдерге көрмені халықаралық деңгейде және ел ішінде насихаттау жоспарын әзірлеп, оны сапалы түрде іске асыруды тапсырды.
Нұрсұлтан Назарбаев келушілердің күн сайын өте көп болуы қаланың барлық қызметтері үшін айтарлықтай қиындық әкелетінін айтты.  
– Визалық қолдауды, кедендік рәсімдеулерді, қонақ үйлер, таксилер және ресторандар, жұмысын ұйымдастыруды қамтитын барлық сервистер мұқият пысықталып, өзара байланысты түрде әрі ең жоғары деңгейде көрсетілуге тиіс. Әсіресе, қызмет көрсетушілердің тілдік сауаттылығына ерекше назар аудару қажет, – деді Қазақстан Президенті.
Мемлекет басшысы Премьер-министрдің бірінші орынбасары Б.Сағынтаевқа, ұлттық компанияларға әкімдермен бірге ел өңірлері халқының «ЭКСПО»-ға қатысуына тиісті жағдай жасау, квоталармен қамтамасыз ету мәселелерін пысықтауды тапсырды.
Қазақстан Президенті «ЭКСПО-2017» көрмесін ілгерілету жөнінде туристік қоғамдастықпен арадағы жұмысты жандандырудың маңыздылығын атап өтті.
– Халықты жайғастыру орындарын, көлікті, логистиканы, жол бойы инфрақұрылымын дамытуды қамтитын өңірлік туристік бағдарларды нақтылаған жөн. Туристердің әртүрлі бағыттар бойынша Қазақстанның өзге де өңірлеріне бару мүмкіндіктерін алдын ала ойластыру керек. «Самұрық-Қазына» ұлттық әл-ауқат қорына «Эйр Астана» және «Казақстан Темір Жолы» компанияларымен бірлесіп, ұшақ және теміржол билеттерінің көрмеге тегін бару құқығын қамтуы мәселесін пысықтауды тапсырамын, мұндай жұмысты өзге де авиакомпаниялармен жүргізген жөн, – деді Мемлекет басшысы.
Нұрсұлтан Назарбаев мазмұнды мәдени бағдарламалар әзірлеу қажеттігін айта келіп, келушілердің бос уақытын тиімді ұйымдастыру мәселесі арнайы көңіл бөлуді қажет ететініне назар аударды.
Сондай-ақ Мемлекет басшысы көрменің пайда әкелуін қамтамасыз ету тақырыбын да қозғап өтті.
– Жария етілген Тіркеу досьесіне сәйкес, біз демеушіліктен, билет сатудан, тамақтандырудан, қызметтер көрсетуден 330 млн. евроға жуық кіріс алуды көздеп отырмыз. Бұл ретте жаһандық демеушілермен арада келісімдерге қол қою «ЭКСПО-2017» көрмесінің кірістілігі мәселесін оң шешу үшін басты мәселе болып саналады. Досье жоспары бойынша, біз тек демеушіліктен, соның ішінде «ЭКСПО»-ның жаһандық 8 серіктесін тартудан 200 млн. евродан астам қаражат табуға тиіспіз, – деді Нұрсұлтан Назарбаев.
Қазақстан Президенті көрмеге әлемдік компанияларды тарту оның беделіне оң ықпал етіп, елімізге инвестициялар әкелетінін айтты.
– Бұл – көрменің танымалдылығы мен насихаты үшін үлкен демеу. Ол дүние жүзіне белгілі брендтерді әлемдік қоғамдастықтың есіне салып, көрмені әрбір құрлықта насихаттауға көмектеседі. Бүгінде Қазақстан  – экономикалық тұрғыдан тұрақты, инвестиция және ынтымақтастық үшін тартымды ел, бірақ егер құр әншейін күтіп отыра берсек, ешкім де келмейді. Бұл бағытта белсенді түрде жұмыс жүргізіп, қолдағы барлық ресурстарымызды пайдаланғанымыз жөн, – деді Мемлекет басшысы.
Қауіпсіздікті қамтамасыз ету мәселесіне қатысты Нұрсұлтан Назарбаев әлемде көпшілік жұрт жиналған іс-шаралар кезінде орын алып жатқан оқиғалардың терроризм қаупін барған сайын өткір мәселеге айналдырып отырғанына тоқталды.  
– Елдің құқық қорғау органдары қазірден бастап алдын ала дайындалып, тиісті жоспарларын әзірлеуге тиіс. Күштік құрылымдар блогының бәрінің жұмысы үйлесімді болуы қажет. Ішкі істер министрлігіне, Ұлттық қауіпсіздік комитетіне, «Сырбар» сыртқы барлау қызметіне көрмені өткізуге дайындықтың барлық кезеңінде қауіпсіздікті қамтамасыз етудің бүкіл шараларын қабылдауды тапсырамын, –  деді Қазақстан Президенті.
Мемлекет басшысы алдын ала оқытылатын волонтерлердің дайындығы сапалы болуы қажеттігіне назар аударды.
– Жаңа нәрселерді біліп, көптеген адамдармен кездесетін жастар үшін бұл қызық нәрсе. Бұл ретте волонтерлерді тек Астанадан ғана емес, барлық өңірлерден де іріктеп алу керек, – деді Нұрсұлтан Назарбаев.
Қазақстан Президенті «ЭКСПО-2017» көрмесіне дайындық үдерісіне қатысушылардың бәрінің үйлесімді және тиімді жұмысының маңыздылығын атап айтты.
– Қазір құрылымдар арасында өзара іс-қимыл жоқ екені көрініп тұр. Үкімет тарапынан осы барлық жұмысты үйлестіру мүлде байқалмайды. Әркім тек өзіне тиесілі тар шеңбердегі салаға ғана жауап бере алады, тиімді өзара ықпалдастық жоқ. Сондықтан Премьер-министрден «ЭКСПО-2017»-ге дайындалуға және өткізуге Үкімет атынан  жауапты тұлғаны бекіту жөнінде ұсыныс енгізуді өтінемін, – деді Мемлекет басшысы.
Нұрсұлтан Назарбаев еліміздің халықаралық имиджі маңызды мәселе болып саналатынын атап өтті.
– Өте аз уақыт қалды. Барлық мемлекеттік органдар белсене, келісе отырып жұмыс істеуі керек. Үкіметке және кеңеске қатысушылардың барлығына алға қойылған міндеттердің орындалуын қамтамасыз етуді тапсырамын. Көрмені лайықты деңгейде өткізу керек. Бұл біздің қолымыздан келетінін білемін. Бүгінде жағдай жеңіл емес, біз Ұлттық қордан қаражат бөліп отырмыз, әр теңгені тиімді жұмсау қажет. Сондықтан еліміздің игілігі үшін бірлесе жұмыс жүргізген жөн, – деді Мемлекет басшысы.
Бұдан бөлек, кеңесте Нұрсұлтан Назарбаев компанияның салынып жатқан «Mega» атты  сауда-сауық кешенін «Жібек Жолы» (Silk Way) деп атауды ұсынды.
Сонымен қатар, кеңес барысында алдағы көрмеге дайындықтың әр бағыты бойынша Астана қаласының әкімі, «Астана ЭКСПО-2017» ұлттық компаниясы» АҚ басқармасының төрағасы Ә.Жақсыбеков, министрлер – Сыртқы істер министрі Е.Ыдырысов, Энергетика министрі В.Школьник,  Инвестициялар және даму министрі Ә.Исекешев, Мәдениет және спорт министрі А.Мұхамедиұлы, Ішкі істер министрі Қ.Қасымов, Ұлттық банк төрағасы Қ.Келімбетов, сондай-ақ түрлі компаниялар мен мердігер ұйымдардың өкілдері сөз сөйледі. 

///Мемлекет басшысына Комитеттің қазіргі қызметі мен алдағы кезеңге арналған міндеттері жөнінде мәлімделді.
Орталық Азия елдерінің сыртқы істер министрлері мен мемлекет басшыларының алдағы кездесулері қарсаңында Нұрсұлтан Назарбаев өңірлік қауіпсіздікті нығайту және діни экстремизм мен терроризмге қарсы күрес жүргізу ісінде шетелдік әріптестермен өзара ықпалдастық орнатудың маңыздылығын атап өтті.
Кездесу соңында Елбасы бірқатар нақты тапсырма берді.

/// 
Кездесу барысында Халықаралық дзюдо федерациясымен арадағы Қазақстанның өзара іс-қимылының өзекті мәселелері және спорттың осы түрін республикамызда дамыту перспективалары талқыланды.
Мемлекеттік хатшы келесі әлем чемпионатын өткізуші ел ретінде Қазақстанға таңдау жасағаны үшін Халықаралық дзюдо федерациясына ризашылығын білдірді. Чемпионат 2015 жылғы 24-30 тамыз аралығында Астанада өтетін болады.  
Г.Әбдіқалықова Мемлекет басшысының дене тәрбиесіне, бұқаралық спортқа және жоғары жетістіктерге жеткізетін спорт түрлеріне айрықша мән беретінін атап өтті. Бүгінде Қазақстанда халықаралық талаптарға сай спорттық нысандар бой көтеріп, әлемдік деңгейдегі спорт шаралары өткізілуде.
Дзюдо республикадағы ең танымал спорт түрінің бірі болып саналады, онымен 80 мыңнан астам қазақстандық тұрақты айналысады. Спортшылардың шеберлігін жетілдіру мақсатында барлық қажетті жағдай жасалған. Мәселен, бүгінде Қазақстанда елдің құрама командалары жаттығу шараларын өткізетін, Спорттық жекпе-жек және күш қолданылатын спорт түрлері конфедерациясы аккредиттеген 15 спорттық база бар.
Тәуелсіздік жылдары дзюдошыларымыз олимпиада ойындарында 1 күміс медаль, әлем чемпионаттарында 1 алтын, 2 күміс, 3 қола медаль, Азия ойындарында 1 алтын, 10 күміс және 21 қола, Азия чемпионаттарында 4 алтын, 6 күміс және 30 қола медаль иеленді.
Алдағы әлем чемпионатында Қазақстан спортшылары жеңіс тұғырының жоғары орындарын иелену үшін сайысқа түсетін болады.
Әлемдік біріншілікке дүние жүзінің 140 елінен 900-ден астам спортшы қатысады және ерлер мен әйелдер арасында 7 салмақ дәрежесі бойынша 14 медаль жиынтығы сарапқа салынады.
/// 
Қазақстан мен Түркия президенттері түрік тарапының қаражатына салынған 2 мың адамдық мешітті аралап көрді, сондай-ақ дін өкілдерімен және қала тұрғындарымен әңгімелесті.
***
Мешіт құрылысы туралы келісімге Түркістан қаласының 1500 жылдығын мерекелеу барысында қол қойылған болатын. Мешіт 2 гектар аумақта орналасқан, мұнараларының ұзындығы – 33 метр, күмбезі – 31 метр. 



///
	 

	Қазақстан Президенті 10-шы Дүниежүзілік ислам экономикалық форумына қатысу үшін Дубай қаласына келді. 
///
	 

	Қанат Алдабергенұлы Бозымбаев Павлодар облысының әкімі болып тағайындалсын, ол Жамбыл облысының әкімі қызметінен босатылсын.

	 

	Қазақстан Республикасының

	                Президенті                                                                                                                               Н. Назарбаев

	 

	 

	Астана, Ақорда, 2013 жылғы  20  желтоқсан

	 

	№ 712

	 

	 
///Отандық шығармашыл зиялы қауым өкілдерінен құрылған комиссия мүшелері Мәдениет және спорт министрі А.Мұхамедиұлының іріктеліп алынған шығармалардың үш ай мерзім ішіндегі талқылану барысы жөніндегі ақпаратын тыңдап, еркін пікір алмасты.
Елбасы қарауына ұсынылатын 2016 жылғы Әдебиет пен өнер саласындағы Қазақстан Республикасы мемлекеттік сыйлығы лауреаттығына үміткерлерді комиссия жасырын дауыс беру арқылы анықтады. Мемлекеттік сыйлық лауреаттарын марапаттау рәсімі дәстүр бойынша Тәуелсіздік күні қарсаңында өтеді.
Әдебиет пен өнер саласындағы мемлекеттік сыйлық әдебиет пен өнер қайраткерлерінің қоғам мен мемлекет алдындағы еңбегін жоғары бағалау болып саналады. Бұл сыйлық Қазақстан Республикасы азаматтарына отандық мәдениетті дамытуға қосылған қомақты үлес ретінде танылған аса үздік шығармалар үшін беріледі.
/// 
Мемлекет басшысының атына шетел мемлекеттері мен үкіметтерінің басшыларынан, саяси қайраткерлерден, шетелдік және отандық компаниялардың жетекшілерінен, бизнес, ғылым, білім, мәдениет, спорт саласының өкілдерінен, сондай-ақ қарапайым азаматтардан оның туған күніне, Астана күніне және Қазақстанның БҰҰ Қауіпсіздік кеңесінің 2017-2018 жылдардағы тұрақты емес мүшесі болып сайлануына байланысты көптеген құттықтау хат келіп түсті.
Ресей Федерациясының Президенті Владимир Путин өз жолдауында Нұрсұлтан Назарбаевты туған күнімен құттықтап, екі ел арасындағы одақтастық пен стратегиялық серіктестікті дамытудағы оның еңбегін атап өтті. Сондай-ақ ол Елбасының еуразиялық кеңістіктегі тату көршілікті, тұрақтылық пен қауіпсіздікті қамтамасыз етуге қосқан үлесіне тоқталды.
«ЕАЭО көбіне-көп Сіздің жеке күш-жігеріңіз арқылы көпжақты ынтымақтастықтың әлемдік аренадағы елеулі беделге ие тиімді құрылымы ретінде бекіді. Сізбен достық қарым-қатынасымыздың және Ресей-Қазақстан байланыстарының бүкіл ауқымын одан әрі нығайту бағытындағы бірлескен сындарлы жұмыстардың жалғасатынына сенемін», – делінген хатта.
Қытай Халық Республикасының төрағасы Си Цзиньпин Нұрсұлтан Назарбаевтың туған күніне орай жылы лебізін білдірді.
«Қазақстан мен Қытай арасындағы ынтымақтастықты, жеке достықты және өзара қарым-қатынас деңгейін жоғары бағалаймын. Сізбен жуықта Ташкентте болған кездесу барысында біз маңызды уағдаластықтарға қол жеткіздік және екіжақты өзара қарым-қатынастарды одан әрі нығайту, түрлі салалардағы ынтымақтастықты дамыту мәселелері жөнінде пікір алмастық», – делінген жолдауда.
Бұдан бөлек Си Цзиньпин екі мемлекет халықтарының игілігі жолында жан-жақты стратегиялық серіктестікті жаңа деңгейге көтеру мақсатымен одан әрі ынтымақтасуға әзір екенін жеткізді.
Сондай-ақ Қырғыз Республикасының Президенті Алмазбек Атамбаев, Тәжікстан Республикасының Президенті Эмомали Рахмон, Беларусь Республикасының Президенті Александр Лукашенко, Украина Президенті Петр Порошенко, Әзірбайжан Республикасының Президенті Ильхам Әлиев, Армения Республикасының Президенті Серж Саргсян, Грузия Президенті Гиоргий Маргвелашвили, Израиль Мемлекетінің Президенті Реувен Ривлин құттықтау жеделхаттарын жолдады. Мемлекет басшылары Нұрсұлтан Назарбаевты туған күнімен құттықтады. Оның Қазақстанның қарқынды дамуындағы баға жетпес рөлін атап өтіп, жауапты қызметінде табысты болуына тілектестіктерін білдірді.
Өзбекстан Республикасының Президенті Ислам Кәрімов өз құттықтауында Қазақстанның БҰҰ Қауіпсіздік кеңесінің 2017-2018 жылдардағы тұрақты емес мүшесі болып сайлануы еліміздің халықаралық аренадағы биік беделінің әлемдік қоғамдастық тарапынан мойындалуы болып саналатынын атап өткен.
Нұрсұлтан Назарбаевтың тәуелсіз Қазақстанның көшбасшысы ретіндегі қызметі мен жүргізіп жатқан реформалары халықаралық және шетелдік ұйымдар мен құрылымдар өкілдерінен оның туған күніне және Астана күніне байланысты келіп түскен құттықтауларда жоғарғы бағаланған. Олардың қатарында ЕЭК коллегиясының төрағасы Т.Саркисян, ТМД атқарушы комитетінің төрағасы – атқарушы хатшы С.Лебедев, ТМД экономикалық сотының төрағасы Л.Каменкова, Ұжымдық қауіпсіздік шарты ұйымының Бас хатшысы Н.Бордюжа, АҚШ Конгресі Өкілдер палатасының халықаралық істер жөніндегі комитетінің мүшесі, Еуропа, Еуразия істері және жаңа сын-қатерлер жөніндегі төраға Д.Рорабакер, Латвия атынан Еуропа Парламентіндегі депутат, ЕП-ның Орталық Азия жөніндегі делегациясының төрағасы И.Григуле, ҚХР Төтенше және Өкілетті елшісі Чжан Ханьхуэй, Болгария Республикасының Төтенше және Өкілетті елшісі В.Петков, Палестина Мемлекетінің Төтенше және Өкілетті елшісі М.Абу Зейд бар.
Қазақстан Президентінің туған күні және Астана күнімен құттықтаулардың бірқатары Ресей Федерациясынан келіп түсті. Ресей Федерациясы Үкіметінің төрағасы Дмитрий Медведев, Сыртқы барлау қызметінің директоры М.Фрадков, Ресей Федералдық Жиналысы Мемлекеттік Думасының депутаты В.Ресин, Ресей Федералдық Жиналысы Федерация Кеңесінің мүшесі Н.Рыжков, Башқұртстан Республикасының басшысы Рүстем Хамитов, Ингушетия Республикасының басшысы Юнус-бек Евкуров, Дағыстан Республикасының басшысы Рамазан Абдулатипов, губернаторлар: Кемеров облысының губернаторы А.Төлеев, Курск облысының губернаторы А.Михайлов, Пенза облысының губернаторы И.Белозерцев, Свердлов облысының губернаторы Е.Куйвашев, Астрахан облысының губернаторы А.Жилкин, Байқоңыр қаласы әкімшілігінің басшысы А.Петренко, Татарстанның тұңғыш Президенті М.Шаймиев өз хаттарында Мемлекет басшысының Қазақстан халқының игілігі жолындағы жасампаз белсенділігін атап өткен.
Елбасының атына Ресей және шетелдік іскер топтар өкілдерінің жолдаған хаттарында экономикалық жетістіктер ғана айтылып қоймай, Қазақстан халқын өзгерістер жолында біріктірген қоғамдық келісім саясатының тиімділігі де атап өтілген. Нұрсұлтан Назарбаевты туған күнімен және Астана күнімен құттықтағандар: Сауда-өнеркәсіп палатасының президенті С.Катырин, «Ресей темір жолдары» ААҚ президенті О.Белозеров, «Газпром» КАҚ басқарма төрағасы А.Миллер, «Газпром мұнай» ААҚ бас директоры А.Дюков, «Росатом» мемкорпорациясының бас директоры С.Кириенко, «Сбербанк» КАҚ Басқарма төрағасы Г.Греф, Еуразиялық даму банкінің төрағасы Д.Панкин, «Роснано» БК» ЖШҚ басқарма төрағасы А.Чубайс, «Банк ВТБ» КАҚ басқарма төрағасы А.Костин, «Русал» компаниясының бас директоры О.Дерипаска, «Транснефть» АК» ААҚ вице-президенті В.Рушайло, «Руснефть» ҰК» АҚ директорлар кеңесінің төрағасы И.Гуцериев, «Мечел» КАҚ директорлар кеңесінің төрағасы И.Зюзин, «БПС-Сбербанк» ААҚ басқарма төрағасы С.Инюшин, «Арети» халықаралық компаниялар тобының президенті И.Макаров, «Интер РАО ЕЭС» энергетика компаниясы мен «Мир» мемлекетаралық телерадиокомпаниясының өкілдері, «Эни» компаниясының бас атқарушы директоры К.Дескальци, Engineering and Construction Consolidated Contractors Company компаниясының президенті С.Кхури.
ТАСС ақпарат агенттігі бас директорының бірінші орынбасары М.Гусманның, «Кәсіподақтардың жалпыға ортақ конфедерациясы» халықаралық бірлестігінің бас хатшысы В.Щербаковтың, Мәскеу мемлекеттік халықаралық қатынастар институтының ректоры, РҒА академигі А.Торкуновтың, мемлекетаралық әуе комитетінің төрағасы Т.Анодинаның, Ресей көркем өнер академиясының президенті З.Церетелидің, Еуропалық геронтология және гериатрия қауымдастығының президенті В.Хавинсонның Қазақстан Президентіне жолдаған құттықтау хаттарында туған күніне және Астана күніне орай жылы лебіздер айтылған.
Мемлекет басшысын туған күнімен және Астана күнімен құттықтаған көптеген хаттар мен жеделхаттар ел азаматтарынан, сондай-ақ республикамыздың түрлі кәсіпорындары мен мекемелерінің ұжымдарынан да келіп түсті. 
Қазақстан Президентінің елдің жүйелі әлеуметтік-экономикалық дамуын қамтамасыз ету және қолайлы іскерлік ахуал қалыптастыру ісіндегі еңбегін «Қазмырыш» компаниялар тобының, ERG, «Теңізшевройл» ЖШС еңбек ұжымдары атап айтқан.
Қазақстан Президентінің атына Қазақстан православ шіркеуінің басшысы, Астана мен Қазақстан Митрополиті Александрдан, Қазақстан кәсіподақ федерациясының төрағасы Б.Қажиевтан, «Алжир» саяси қуғын-сүргін және тоталитаризм құрбандарының мемориалдық-мұражай кешені» МКҚК директоры Б.Жүнісбековтен, Қазақстанның халық әртісі Б.Аюхановтан, Ұлы Отан соғысының ардагері, Алматы қаласының Құрметті азаматы С.Жиенбаевтан, WBA, IBO, WBC және IBF тұжырымдары бойынша орта салмақтағы Әлем чемпионы Г.Головкиннен, «Елбасы-курстастары» қоғамдық қорының, Теміртау қаласының «Ақсақалдар алқасы» қоғамдық бірлестігінің өкілдерінен, Алматы облысы Қарасай ауданының Ардагерлер кеңесінен, Алматы қалалық фашизмнің кәмелетке толмаған бұрынғы тұтқындары ұйымынан, Оңтүстік Қазақстан облысының этномәдени бірлестіктері мен ардагерлерінің өкілдерінен, «Жанубий Козогистон» және «Кешкі Талдықорған» газеттерінен құттықтаулар келіп түсті.
Қуатты Қазақстан табыстары Нұрсұлтан Назарбаев есімімен тікелей  байланысты екені атап өтілген көптеген құттықтау хаттар білім беру мен денсаулық сақтау саласының мекемелері мен қызметкерлеріен келіп түсті. Олардың қатарында Қазақ Ұлттық аграрлық университетінің ректоры Т.Есполов, Қазақстанның халық әртісі, Қазақстан Ұлттық өнер университетінің ректоры А.Мұсақожаева, Ресей жаратылыстану академиясының профессоры М.Өтеубаев, профессор, ҚР ҰҒА академигі Ә.Бейсенова, әдебиеттанушы ғалым, ҚР ҰҒА академигі С.Қирабаев, Қазақстан-Америка еркін университетінің президенті Е.Мәмбетқазин және «Назарбаев Зияткерлік мектептері» ААҚ, Қарағанды мемлекеттік техникалық университетінің, Оңтүстік Қазақстан облысының денсаулық сақтау басқармасы мен жетекші медициналық мекемелерінің, Астанадағы «Дәстүрлі және халықтық медицина орталығы» ЖШС-ның ұжымдары бар.
Алматыдан Г.Дәркембаева мен Шефузовтар отбасы, Оралдан А.Вантеев, Талдықорғаннан А.Жұман, Теміртаудан Б.Қалмаханов, Шымкенттен Е.Көпжасарұлы, Тараздан Т.Омаров өз құттықтауларын өлеңмен өрнектеген.
Сондай-ақ Мемлекет басшысын туған күнімен және Астана күнімен құттықтап, ізгі тілектерін Алматыдан С.Люлина, Қарағандыдан А.Барлықбаев, Шымкенттен Д.Ирисова, Қостанайдан Н.Ольченко, Алматы облысынан Т.Чунаева жолдады.  
Құттықтаулардың арасында еліміздің Азия-Тынық мұхиты мемлекеттері тобынан Біріккен Ұлттар Ұйымы Қауіпсіздік кеңесінің 2017-2018 жылдардағы тұрақты емес мүшесі болып сайлануына байланысты хаттар да бар.  
ТМД Парламентаралық ассамблея кеңесінің бас хатшысы А.Сергеев, сондай-ақ оның орынбасары – ҚР Парламентінің ТМД Парламентаралық ассамблеясы мен ҰҚШҰ Парламенттік ассамблеясындағы өкілі Х.Бәкенов, «Шеврон» корпорациясы директорлар кеңесінің төрағасы және бас атқарушы директоры Дж.Уотсон Қазақстанның әлемдік аренадағы беделі жоғары екенін атай отырып, Мемлекет басшысының республиканы дамыту жолындағы көпқырлы қызметінде жаңа табыстарға жетуіне тілектестіктерін білдірген.
Тарихи оқиғаға байланысты Нұрсұлтан Назарбаевқа велосипед спортынан Олимпиада чемпионы А.Винокуров жылы лебізді құттықтауын жолдады.
БҰҰ Қауіпсіздік кеңесінің тұрақты емес мүшелігіне сайлаудағы Қазақстанның жеңісі шығармашыл зиялы қауымның, сондай-ақ білім, өнер және мәдениет салаларының өкілдері арасында да кеңінен қолдау тапты. Ұлттық академиялық кітапхананың, Қазақстан Республикасының Орталық мемлекеттік музейінің, Қазақ ұлттық өнер университетінің, Т.Жүргенов атындағы Қазақ ұлттық өнер академиясының, П.Чайковский атындағы Алматы музыка колледжінің, А.Селезнев атындағы Алматы хореография училищесінің, О.Таңсықбаев атындағы Алматы декоративтік-қолданбалы өнер колледжінің, Абай атындағы Қазақ мемлекеттік академиялық опера және балет театрының, «Астана балет» театрының, М.Әуезов атындағы Қазақ мемлекеттік академиялық драма театрының, Ғ.Мүсірепов атындағы Қазақ мемлекеттік академиялық балалар мен жасөспірімдер театрының, Мемлекеттік академиялық би театрының, Құрманғазы атындағы Қазақ мемлекеттік академиялық халық аспаптары оркестрінің, «Салтанат» мемлекеттік би ансамблінің ұжымдары құттықтауларын жолдады.
Нұрсұлтан Назарбаевтың атына жеделхаттар бірқатар мемлекеттік қайраткерлерден, орталық және жергілікті мемлекеттік органдар жетекшілерінен, Қазақстанның саяси партиялары өкілдерінен, сондай-ақ еліміздің шетелдердегі дипломатиялық миссияларның басшыларынан келді.
Келіп түскен хаттармен танысқан Мемлекет басшысы құттықтау жолдаған барша авторларға жылы лебіздері мен тілектері үшін зор алғысын білдірді.
/// 
Жеделхатта Мемлекет басшысының қайғылы оқиға салдарынан ондаған жазықсыз жанның қаза тапқаны және жүзден астам адамның жарақаттанғаны туралы хабарды зор күйзеліспен қабылдағаны атап өтілген.
Қазақстан Президенті терроризмнің бүгінгі таңда адамзатқа ортақ қауіп-қатерге айналып отырғанына да тоқталған. Нұрсұлтан Назарбаев террорлық әрекеттің ұйымдастырушылары мен орындаушылары анықталып, қатаң жазаға тартылатынына сенімді екенін жеткізген.
Жеделхат соңында Мемлекет басшысы бүкіл қазақстандықтардың және жеке өзінің атынан қаза болғандардың туған-туыстары мен жақындарына, сондай-ақ барша Түркия халқына көңіл айтып, жараланғандардың тез сауығып кетуіне тілектестік білдірген. 
/// 
Кіріспе сөзінде Г.Әбдіқалықова Мемлекет басшысының жан-жақты қолдауы арқасында бүгінгі таңда елімізде халықаралық талаптарға сай спорттық нысандар бой көтеріп, әлемдік деңгейдегі спорттық шаралар ойдағыдай өткізіліп жатқанын атап өтті.
Велосипед спорты елімізде кең таралған спорт түріне жатады, 10 мыңнан аса қазақстандық велоспортпен жүйелі шұғылданады. «Астана» кәсіби велоклубы – Қазақстанның әлемдегі ең танымал спорттық брендтерінің бірі.
Әлем чемпионаты Азия құрлығының үздік жасөспірім спортшыларын, сонымен қатар велосипед спорты мамандары мен жанкүйерлерін, әлемдік спорт қауымдастығының өкілдерін жинап отыр.   
Мұндай деңгейдегі шараны өткізу ел абыройын арттырып, А.Винокуров, А.Базаев, З.Забирова және басқа да әлемдік деңгейдегі қазақстандық саңлақтарды пір тұтқан жастар арасында велоспортты насихаттаудың пәрменді құралына айналмақ.    
Әлемдік біріншілікке әлемнің 31 елінен 200 спортшы қатысып, жалпы саны 19 медаль сарапқа салынатын болады.
Еліміз 2011 жылы велотректен Әлем кубогын, 2014 жылы шосседегі велоспорт және велотректен Азия чемпионатын табысты өткізді. Жарыстардың жоғары деңгейде ұйымдастырылуы, әлемдік стандартқа сай қолайлы жағдай, сондай-ақ басты техникалық делегаттардың оң пікірі UCI Халықаралық велосипедшілер одағының 2015 жылғы жасөспірімдер арасындағы әлем чемпионатын Астана қаласында өткізу жөнінде шешім қабылдауына ықпал етті.
///Кездесуге Жоғарғы сот төрағасы Қ.Мәми, Астана халықаралық қаржы орталығының басқарушысы Қ.Келімбетов қатысты.
Тағылымдама аясында стипендиаттар ағылшын соттары жұмысының қағидаттарын, сот төрелігі, соттың заң шығару қызметі мен сот үлгілері, халықаралық құқықтық төрелік мәселелерін зерделейтін болады.
Сондай-ақ, Ұлыбритания соттарында, жетекші заңдық және адвокаттық кеңселерінде тәжірибеден өту жоспарланған.
Мемлекеттік хатшы Г.Әбдіқалықова құттықтау сөзінде «Қазақстанның Үшінші жаңғыруы: жаһандық бәсекеге қабілеттілік» атты жолдауда Мемлекет басшысы еліміздің әлемдегі ең озық 30 ел қатарына қосылуына бағытталған 5 негізгі басымдықты айқындап бергенін атап өтті.
Басты міндеттің бірі – экономикалық өсімнің жаңа моделінің маңызды бір бөлігі ретінде адами капитал мен білім беру сапасын жақсарту. Еліміздің орнықты дамуын қамтамасыз ету және оның жаһандық бәсекеге қабілеттілігін артыру адами капиталдың жоғары білім алу деңгейіне қол жеткізу үшін инвестиция салуды талап етеді.
Мемлекеттік хатшы «Болашақ» бағдарламасы іске асырылған 24 жылда 12 271 стипендия тағайындалғанын атап өтті. 9 427 маман даярланып, түлектердің 98%-і жұмысқа орналастырылған. Бүгінде 1 300-ден аса стипендиат білім алуда.
Заң үстемдігін қамтамасыз ету, соның ішінде Ұлт жоспарында белгіленген «Астана» халықаралық қаржы орталығын құру мақсатымен судьялардан, заңгерлерден және қаржыгерлерден құралған жекелеген мақсатты топтар айқындалды.
Соңында Г.Әбдіқалықова тағылымдаманың мамандандырылған бағдарламасынан өту Мемлекет басшысы белгілеп берген Бес институционалдық реформаны табысты іске асыру барысында стипендиаттардың кәсіби біліктілігін арттыруға мүмкіндік беретініне сенім білдірді.
///Мемлекеттік хатшы сапар аясында Түркия Республикасы Премьер-министрінің орынбасары Хакан Чавушоғлының шақыруымен Қазақстан мен Түркия іскер әйелдерінің бизнес-форумына қатысты.
Оған «Атамекен» ұлттық кәсіпкерлер палатасы, Түркия сауда палатасы мен тауар биржаларының одағы, мемлекеттік органдар және әйелдер кәсіпкерлік қоғамдастығының өкілдері қатысты.
Мемлекеттік хатшы құттықтау сөзінде Қазақстан Президентінің 25 жылдан астам тиімді ынтымақтастық орнатып келе жатқан бауырлас мемлекеттер арасындағы екіжақты қарым-қатынастың дамуына ерекше мән беретінін атап өтті.
Гүлшара Әбдіқалықова Мемлекет басшысының Индустрия 4.0 – жаңа әлемдегі табысты навигацияға бағытталған «Төртінші өнеркәсіптік революция жағдайындағы дамудың жаңа мүмкіндіктері» атты жолдауына назар аударды. Осы орайда кәсіпорындарды цифрландыруға бағытталған жаңа әдістер сынақтан өткізіледі. Бұл ретте әйелдердің кәсіпкерлік қоғамдастығы маңызды орынды иеленеді.
Мемлекеттік хатшы Қазақстанда әйелдердің мүмкіндіктерін арттыруға бағытталған мемлекеттік саясат жүргізіліп жатқанын айтты. Бүгінде әйелдердің 10,1 пайызы (43 адам) саяси мемлекеттік қызметші болып саналады. Парламенттегі 33 адам немесе депутаттардың жалпы санының 22 пайызы – әйелдер. Барлық шағын және орта бизнес субъектілерінің 43 пайызын әйелдер басқарып, жұмыс орындарының 31 пайызын (964 мың адамды) қамтамасыз етіп отыр. Дүниежүзілік экономикалық форумның Жаһандық бәсекеге қабілеттілік индексі бойынша, «әйелдердің экономикалық даму саласына қатысуы және мүмкіндіктері» көрсеткіші жөнінен Қазақстан 30-шы орында.
Гүлшара Әбдіқалықова биыл Қазақстан айрықша мерейтойды –  Астананың 20 жылдығын атап өтетінін айтты. Астана – Тәуелсіздіктің символы, Нұрсұлтан Назарбаев идеясының іске асуы және барша қазақстандықтар еңбегінің жемісі.
Форумда кәсіпкер әйелдердің инновациялық бизнес-жобалары таныстырылып, қатысушылар озық тәжірибелерін ортаға салды. Сондай-ақ, Қазақстан мен Түркия әйелдерінің бизнес-қоғамдастығы арасында экономикалық және инвестициялық қарым-қатынасты одан әрі дамыту мәселелері талқыланды.
Бұдан бөлек, форум аясында Г.Әбдіқалықова Түркия Парламентінің спикері Исмаил Кахраманмен, Түркия Премьер-министрінің орынбасары Хакан Чавушоғлымен, Түркияның Отбасы істері және әлеуметтік саясат жөніндегі министрі Фатма Бетюль Сайян Каямен кездесу өткізді.
Кездесулер барысында Қазақстан-Түркия қарым-қатынасының қазіргі жағдайы, сондай-ақ әлеуметтік-экономикалық және мәдени-гуманитарлық ынтымақтастықтың перспективалары талқыланды.
///Кездесуде Қазақстан Президентіне елорданың әлеуметтік-экономикалық дамуы және Астананың 20 жылдығын мерекелеуге дайындық барысы жөнінде мәлімделді.
– 2017 жылдың қорытындысы бойынша қаланың әлеуметтік-экономикалық даму көрсеткіші 2 есеге жуық артты. Өнеркәсіп 7 пайызға өсті. Соңғы бес жыл ішінде 46 индустриалдық жоба бір триллион теңге кіріс әкелді, – деді Әсет Исекешев.
Сондай-ақ, Нұрсұлтан Назарбаевқа негізгі капиталға тартылған жеке инвестициялар көлемі ұлғайып, есепті кезең ішінде оның үлесі 70 пайыз болғаны туралы баяндалды.
– Өткен жылы 2,4 миллион шаршы метр тұрғын үй салынып, рекордтық көрсеткішке қол жеткізілген еді. Біз қазір жеке инвесторлар мен ұлттық компаниялар есебінен қаланың төрт ауданында құрылыс жұмыстарын жүргізіп жатырмыз, – деді Астана қаласының әкімі.
Ә.Исекешев Нұрсұлтан Назарбаевқа елордадағы инфрақұрылымдық жобалардың іске асырылу барысы мен Астана маңында жаңа жолдар салу жоспары жөнінде мәлімдеді.
Мемлекет басшысы елордада басқа өңірлердің әкімдіктерімен бірлесіп салынған бірқатар әлеуметтік нысанның құрылысына қатысты жұмыстарды оң бағалады.
Қазақстан Президенті кездесу соңында нақты тапсырмалар берді.


///Қазақстан Президенті Ачех провинциясындағы жер сілкінісі салдарынан көптеген адамның қаза болғаны туралы хабарды зор күйзеліспен қабылдады.
Мемлекет басшысы қаза болғандардың туыстары мен жақындарына және достас Индонезияның барша халқына көңіл айтты, сондай-ақ зардап шеккендердің тезірек сауығып кетуіне тілектестік білдірді.
///Мемлекет басшысы Краснояр өлкесінде Ми-8 жолаушылар тікұшағының апатқа ұшырауы салдарынан көптеген адамның қаза тапқаны туралы хабарды зор күйзеліспен қабылдады.
«Қазақстан халқының және жеке өзімнің атымнан орны толмас қайғыға ортақтасып, көңіл айтамын және қаза тапқандардың туыстары мен жақындарына қолдау білдіретінімізді жеткізуді сұраймын», – делінген жеделхатта.
///
	 

	Ә.Құсайынов Мемлекет басшысын кәсіподақтың қазіргі қызметі, жүргізіліп жатқан жаңғырту жұмыстары және кәсіподақ қозғалысын дамыту перспективалары туралы хабардар етті.

	Қазақстан Президенті өңірлерде кәсіподақтардың белсенді жұмыс жүргізу қажеттігіне және олардың әлеуметтік серіктестік аясында барлық мүдделі тараптармен өзара ықпалдастығының маңыздылығына назар аударды.  

	– Кәсіподақтардың негізгі міндеті – еңбеккер мен жұмыс берушілер арасында туындайтын мәселелерді дер кезінде шешу, ал ол үшін кәсіпорындардың кәсіподақ ұйымдары барлық тараптармен тығыз ынтымақтастықта болуға тиіс. Бұл ретте жұмысшылардың еңбек құқықтарын қорғауға бағытталған әлеуметтік диалогтың жаңа түрлерін дамыту маңызды, – деп атап көрсетті Нұрсұлтан Назарбаев.

	Федерация төрағасы жұмысшылардың еңбек құқықтары мен мүдделерін қорғау үшін әлеуметтік серіктестіктегі кәсіподақтар қозғалысының рөлін арттыру, сондай-ақ әлеуметтік-еңбек дауларының алдын алу мақсатын көздейтін кәсіподақтар туралы жаңа заңды әзірлеу барысы туралы да айтты.  


///Қазақстан Президенті 24-25 қазанда ресми сапармен Сауд Арабиясы Корольдігінде болады. Сапар аясында Корольдіктің мемлекет қайраткерлерімен және іскер топтар жетекшілерімен бірқатар кездесу өтеді деп жоспарлануда.
Атап айтқанда, Нұрсұлтан Назарбаев Сауд Арабиясының Королі Салман бен Әбдел Әзиз Әл Саудпен, тақ мұрагері, премьер-министрдің бірінші орынбасары, Сауд Арабиясының ішкі істер министрі Мұхаммед бен Наиф Әл Саудпен, тақ мұрагерінің ізбасары, премьер-министрдің екінші орынбасары, Сауд Арабиясының қорғаныс министрі Мұхаммед бен Салманмен, сондай-ақ Ислам даму банкінің жаңадан тағайындалған президенті Бандар бен Мухаммад Хаджармен кездеседі.
//////
	 

	Агенттік төрағасы 2013 жылғы қызметтің қорытындылары туралы баяндады және алдағы кезеңдегі жұмыстың перспективалық бағыттары жөнінде айтты.

	Мемлекет басшысы негізді мемлекеттік шешімдер қабылдау үшін сенімді статистикалық деректер қажеттігін атап өтті, сондай-ақ қайталанатын статистикалық ақпараттар жинақтауды одан әрі қысқартуға назар аударды.

	– Еліміздің экономикалық дамуы үшін сенімді статистикалық деректер, атап айтқанда, еңбек өнімділігі, жұмыспен қамту деңгейі және тағы басқа сияқты көрсеткіштерді дер кезінде ұсыну аса маңызды. Осының бәрі мемлекеттік органдардың жұмысын және мемлекеттік бағдарламалардың іске асырылуының тиімділігін бағалауға мүмкіндік береді, – деді Нұрсұлтан Назарбаев.

	Қазақстан Президенті заманауи ақпараттық технологияларды мемлекеттік статистикаға одан әрі енгізіп, методикалық және методологиялық базаны жетілдіру арқылы оның сапасын арттыру қажеттігін атап өтті.

	Нұрсұлтан Назарбаев халық пен бизнес үшін ашық саясат ұстанудың, мемлекеттік статистикаға қолжетімділіктің маңыздылығына, сондай-ақ бұқаралық ақпарат құралдарымен заңнаманың статистика бөлігіндегі негізгі ережелерді түсіндіру жұмысын одан әрі жүргізудің мәні зор екеніне де тоқталды.

	Ә.Смайлов агенттік өңірлердің әлеуметтік-экономикалық даму рейтингісін жасап жатқанын, онда құжат айналымын азайту мақсатында есептілік көрсеткіштері екі есе қысқартылғанын айтты.

	Кездесу қорытындысында Мемлекет басшысы бірқатар нақты тапсырмалар берді.      


/// 
Кіріспе сөзінде Г.Әбдіқалықова Мемлекет басшысының жан-жақты қолдауы арқасында бүгінгі таңда елімізде халықаралық талаптарға сай спорттық нысандар бой көтеріп, әлемдік деңгейдегі спорттық шаралар ойдағыдай өткізіліп жатқанын атап өтті.
Велосипед спорты елімізде кең таралған спорт түріне жатады, 10 мыңнан аса қазақстандық велоспортпен жүйелі шұғылданады. «Астана» кәсіби велоклубы – Қазақстанның әлемдегі ең танымал спорттық брендтерінің бірі.
Әлем чемпионаты Азия құрлығының үздік жасөспірім спортшыларын, сонымен қатар велосипед спорты мамандары мен жанкүйерлерін, әлемдік спорт қауымдастығының өкілдерін жинап отыр.   
Мұндай деңгейдегі шараны өткізу ел абыройын арттырып, А.Винокуров, А.Базаев, З.Забирова және басқа да әлемдік деңгейдегі қазақстандық саңлақтарды пір тұтқан жастар арасында велоспортты насихаттаудың пәрменді құралына айналмақ.    
Әлемдік біріншілікке әлемнің 31 елінен 200 спортшы қатысып, жалпы саны 19 медаль сарапқа салынатын болады.
Еліміз 2011 жылы велотректен Әлем кубогын, 2014 жылы шосседегі велоспорт және велотректен Азия чемпионатын табысты өткізді. Жарыстардың жоғары деңгейде ұйымдастырылуы, әлемдік стандартқа сай қолайлы жағдай, сондай-ақ басты техникалық делегаттардың оң пікірі UCI Халықаралық велосипедшілер одағының 2015 жылғы жасөспірімдер арасындағы әлем чемпионатын Астана қаласында өткізу жөнінде шешім қабылдауына ықпал етті.
///
	 

	Әңгімелесу барысында мемлекеттер басшылары екіжақты ынтымақтастықтың перспективалары мен халықаралық күн тәртібіндегі өзекті мәселелерді талқылады.

	Сондай-ақ, Нұрсұлтан Назарбаев Владимир Путинді Сочидегі XXII қысқы Олимпиадалық ойындардың табысты өтуімен құттықтады.
///Қасым-Жомарт Тоқаев Алматыға жасаған жұмыс сапары барысында Республика алаңындағы қайта жөндеуден өткен «Алмалы» демалыс аумағын аралап көрді. Жаңартылған аумақ бірнеше бөлікке, атап айтқанда, балаларға және мәдени ойын-сауыққа арналған аймақтарға бөлінген.
Алаңға қазақ суретшілері салған мүсіндер қойылып, ауқымды көгалдандыру жұмысы жүргізілген. Ағаштар, бұталар мен гүлдер отырғызылған. Қаланың тарихы мен мәдениетін ескере отырып, қонақтар мен қала тұрғындары үшін демалатын орындар ұйымдастырылған, сондай-ақ, әртүрлі мәдени-ағарту шараларын өткізу қарастырылады.
Жер астындағы «Алмалы» сауда және ойын-сауық орталығын қайта жөндеу жұмыстары 2021 жылы аяқталады деп жоспарлануда.










///Қасым-Жомарт Тоқаев Қазақстан халқы Ассамблеясының ХХХ сессиясы аясында ҚР Парламенті Мәжілісінің шығып қалған депутатының орнына ҚХА атынан ұсынылатын депутатты сайлауға қатысып, дауыс берді.

Президент дауыс бергеннен кейін депутаттыққа үміткерлердің сенімді өкілдерімен әңгімелесті. Мемлекет басшысы алдағы уақытта Конституцияға өзгеріс енгізілетіндіктен мұндай форматтағы сайлау соңғы рет өтіп жатқанын атап өтті.                                     
– Бірақ біздің Парламентте Қазақстан халқы Ассамблеясының тиісті орындары сақталады, – деді Қасым-Жомарт Тоқаев.
Бұған дейін Мемлекет басшысы Қазақстан халқына арнаған Жолдауында Конституцияға өзгертулер енгізуді ұсынған болатын. Осы ретте ҚХА квотасы Мәжілістен Сенатқа ауыстырылып, депутаттар саны 9-дан 5-ке дейін қысқарады.

/// 
Инна Лапшина өз хатында Мемлекет басшысына еліміздегі сот істерінде әділеттілік пен шынайылықты қамтамасыз етуге жағдай жасалғаны үшін алғыс айтқан.
«Мен – біреулер тарапынан ұлыммен араласу бақытынан айыруға әрекет жасалған анамын. Облыстық сот 8 шілде күні ата-аналық құқығымды қалпына келтіру жөніндегі шешімді жария еткенде қуанышымда шек болмады. Өмірдегі ең қымбат нәрсеге – өз баласын тәрбиелеу бақытына қайтадан қол жеткізген ана ретінде Сізге зор ризашылық білдіргім келеді», – делінген хатта.
Сонымен қатар, автор хатта Қазақстанның және өз отбасының болашағын  тек Нұрсұлтан Назарбаевтың есіміменен байланыстыратынын айтады.
«Сіздің дана басшылығыңызбен біздің елде бейбітшілік пен тыныштық орын алып отыр. Ұлым Валераның нағыз патриот болып ержетіп, елге пайдасын тигізетініне сенімдімін», – делінген хатта.
Соңында И.Лапшина Мемлекет басшысына мықты денсаулық пен бақыт тілеген.
 
///Мемлекет басшысы жеңіл автомобильдер шығаратын қазақстандық Hyundai Trans Kazakhstan зауытының іске қосылуға дайындығын тексерді.
Президент автомашиналарды құрастыру процесімен танысып, 2020 жылғы 15 қазанда ашылады деп жоспарланып отырған ұсақторапты құрастыру әдісімен автомобильдер шығаруға арналған жаңа цехты аралап көрді.
Мемлекет басшысына жобаның Алматы қаласының индустриялық аймағындағы мемлекеттік құрылымдардың қолдауымен жүзеге асырылып жатқаны туралы баяндалды. Кәсіпорын пайдалануға берілгеннен кейін оның қуаты бірінші кезеңде жылына 30 мың, екінші кезеңде 45 мыңға дейін машина жасауға жетеді. Инвестицияның жалпы көлемі – 28 миллиард теңгеден астам, оның 30% – компанияның өз қаражаты. Hyundai Trans Kazakhstan кәсіпорны 700-ге жуық жұмыс орнын ашып, сабақтас салалардың дамуына серпін береді.
Инвесторлар келешекте автобөлшектер шығаратын зауыт салуды жоспарлап отыр. Осылайша компания отандық автокөлік өнеркәсібін дамыту жөніндегі көздеген мақсаттарына қол жеткізеді. Бұл отандық өндірістің 51 % астамын қамтамасыз етеді.
Мемлекет басшысы нысанды аралап көргеннен кейін индустриялық аймақ резиденттерімен жеке кәсіпкерлікті қолдау және кәсіпорынның басым салаларын дамыту мәселелерін талқылады.
– Мен өз Жолдауымда еліміздегі кәсіпкерлікті дамытуға ерекше мән бердім. Әсіресе, бизнестің, кәсіпкерліктің дамуына мемлекеттік органдар тарапынан келтірілетін кез келген кедергі елімізге қарсы жасалған қылмыс ретінде қаралатынына арнайы тоқталдым. Яғни, басқаша айтқанда, Үкімет, жергілікті атқарушы органдар кәсіпкерлікті дамытуға жан-жақты қолдау көрсетуге тиіс. Бұл – экономикалық саясатымыздағы негізгі бағыт, – деді Президент.
Қасым-Жомарт Тоқаев еліміздің экономикасындағы ахуал пандемия салдарынан әлі де күрделі екенін және бұл дағдарыстан мемлекет пен бизнестің бірлескен күш-жігерінің арқасында ғана шығуға болатынын атап өтті. Бәсекелестікті қорғау үшін Стратегиялық жоспарлау және реформалар агенттігі құрылды.
– Нарықты монополистерден тазалау керек. Барлық лайықты кәсіпкерлердің біздің нарыққа еніп, еркін жұмыс істеуіне мүмкіндік беру қажет. Сонда ғана экономика еркін дами алады. Мұның бәрі жаңа ұйымдастыру шараларын қабылдауды талап ететіні сөзсіз. Бұл шаралардың бәрі тиімді болады деп үміттенемін, – деді Мемлекет басшысы.
Президент экономикалық шаралармен қатар мемлекет тарапынан Қазақстан қоғамын одан әрі демократияландыру жөнінде де шаралар қабылданатынын айтты. Тұңғыш Президент – Елбасы Нұрсұлтан Назарбаев мемлекетті қалыптастыруға көп еңбек сіңірді. Ендігі міндет Қазақстанның дамуына тың серпін беру болып табылады.
– Партиялардың қызметіне, бейбіт жиындар мен шерулер өткізуге қатысты жаңа заңдар қабылданды. Жуырда ғана Қазақстанда өлім жазасынан бас тартуды қарастыратын екінші факультативті хаттамаға қосылу жөнінде шешім қабылданды. Кезінде Тұңғыш Президентіміз тарапынан өлім жазасына жарияланған мораторий күшінде болғандықтан, бұл шешім Конституцияға толық сай келеді және Атазаңға ешқандай өзгеріс енгізу қажет емес. Шын мәнінде, елімізде өлім жазасы жоқ. Тек Конституцияда қарастырылған екі ғана болмашы ерекшелік бар. Олар факультативті хаттаманың талабына толық сай келеді. Сондықтан екі бірдей міндет: еліміздің экономикасын жаңа жағдайда дамыту, Қазақстан үшін тиімді интеграциялық процестерді күшейту және саяси реформаларды жүзеге асыру. Бұл міндеттердің бәрі бір уақытта атқарылады және табысты болады деп үміттенемін, – деді Қасым-Жомарт Тоқаев.
Бизнес өкілдері Жолдауда айтылған шараларға оң баға беріп, кәсіпкерлікке қолдау көрсеткені үшін Президентке алғыс білдірді. Сонымен қатар олар тірі малды экспортқа шығаруға жарияланған мораторийді созу жөнінде Мемлекет басшысына өтініш жасады. 
 














///Қазақстан Президентінің Алматыға жасаған жұмыс сапары И.Жекенова атындағы қалалық клиникалық жұқпалы аурулар ауруханасының жаңа филиалына барудан басталды.
Қасым-Жомарт Тоқаев 500 адамға стационарлық медициналық жәрдем беруге арналған және заманауи құрылғылармен жабдықталған палаталарды аралап көрді.
Мемлекет басшысына қаладағы медициналық-демографиялық ахуал және COVID-19 індетіне қарсы күресу үшін қабылданған шаралар, сондай-ақ, медициналық жедел жәрдем қызметінің жұмысы жөнінде баяндалды. Президент медицина қызметкерлерімен әңгімелесу барысында ұлттық денсаулық сақтау саласын одан әрі дамыту, медициналық мекемелерді қажетті құрылғылармен жабдықтау, төсек-орын мен инфрақұрылымды жаңарту, сондай-ақ, дәрігерлердің еңбекақысын арттыру мәселелеріне тоқталды.
– 2023 жылға қарай медицина қызметкерлерінің еңбекақысын бүкіл экономикадағы орташа жалақыдан екі есе жоғары деңгейге жеткізу міндеті қойылады. Алғашқы медициналық санитарлық жәрдем беру ісін дамытуға баса мән беріледі. Өкінішке қарай, біз бұл салаға уақытында назар аудармадық. Эпидемия мұндай іс-қимылдардың қате екенін көрсетті. Қазір жіберген қателіктерге дұрыс көңіл бөліп, оларды түзетуіміз керек. Әрине, медицина әрдайым басты назарымызда болады, – деді Қасым-Жомарт Тоқаев.
Мемлекет басшысы коронавирустың ықтимал жаңа толқынына дайын болудың маңызды екенін атап өтті. Осы ретте азаматтарымыздың өмірі мен денсаулығын сақтау үшін барлық ресурсты жұмылдыру қажеттігін айтты.
– Қазір бүкіл әлемдегі жағдай күрделі. Еуропа мен Америкада коронавирустың екінші толқыны өтіп жатыр. Осындай жағдайда біз қырағылық танытып, дайын болуымыз қажет. Пандемияның бірінші толқынынан жақсы сабақ алдық. Бұл тәжірибенің пайдасы болады. Әрине, қиын болды, қателіктер жіберілді, соның ішінде, Денсаулық сақтау министрлігі тарапынан да ағаттықтар кетті. Бұл қателіктерді жұмыс барысында жөндеуге тура келді. Дегенмен, кез келген тәжірибенің, тіпті ауыр болса да, пайдасы бар.  Сондықтан екінші толқынға дайын болайық. Содан кейін бүкіл дүние жүзімен, халықаралық қоғамдастықпен бірге барлық қиындықты лайықты түрде еңсеруге тиіспіз, – деді Президент.
Кездесу саңында Мемлекет басшысы пандемияға қарсы күрестің күрделі жағдайында атқарған қажырлы еңбектері үшін дәрігерлерге ризашылық білдірді.
 











///
	

	Форумға он мемлекет басшысы, үкімет басшылары, халықаралық ұйымдар жетекшілері, шет мемлекеттердің іскер, ғылыми және қоғамдық орта өкілдері қатысты. Әлемнің аса ірі коммуникативтік алаңы болып саналатын іс-шараға барлығы 1800-ге жуық делегат келсе, қатысушылардың жалпы саны үш мыңнан асты.    

	Өз сөзінде Нұрсұлтан Назарбаев бүгінде Азия құрлығының ерекше мәнге ие болуына байланысты форумның өзектілігі артып келе жатқанына тоқталды.

	– Алдымен бұл жерге басты өндірістік әлеует шоғырланды. Одан соң мұнда  әлемдік нарықтарға серпін беретін экономикалық белсенді орталық орын тепті. Келесі кезең Азияның негізгі даму идеялары мен модельдерінің қайнар көзіне айналуы болады деп сенемін. Бұл жерде тек экономикадағы ғана емес, өзге де көптеген салаларда халықаралық күн тәртібі түзілетін болады. Азия елдері арасындағы өзара сенімнің нығаюы жаһандық міндеттерді шешуде айтарлықтай ілгерілеудің кепілі болып саналады, – деді Мемлекет басшысы.

	Қазақстан Президенті табысқа жетудің ортақ стратегиясын қалыптастыру үшін Азияның барлық мемлекетінің тәжірибе алмасуы өте маңызды екенін атап айтты.  

	– Қазақстандық модель әлемдік нарықтық үдерістер интеграциясы мен инновациялық типтегі қуатты экономиканың дамуына негізделген. Ішкі саясаттағы тұрақты ахуал мен дағдарысқа қарсы тиімді шаралар арқасында Қазақстан дамудың жоғары қарқыны мен жұмыссыздықтың төмен деңгейін сақтап қалды. Қазақстанның ішкі жалпы өнімі 2012 жылдың қорытындылары бойынша шамамен 6 пайызға өсті. Ал жұмыссыздық бұл ретте 6 пайыздан асқан жоқ. Халықаралық жалпы резерв 90 миллиард долларға жуықтады. Қазақстан жаңғыртуды жоғары технология салаларын ынталандыра отырып жүргізуде. Бұл – «жасыл технология», баламалы энергетика және энергияны сақтау салаларындағы жобалар, – деді Нұрсұлтан Назарбаев.

	Мемлекет басшысы біздің елде мұнай-газ шикізатын толығымен өңдеу, тыңайтқыш өндіру, логистика және өзге де салаларға салынатын  инвестициялар үшін жол ашық екенін атап өтті.

	– Заманауи көлік инфрақұрылымы жасалуда. Біз «Батыс Еуропа – Батыс Қытай» магистральды көлік дәлізін сала отырып, «Жібек жолын» қайта жаңғыртып жатырмыз. Ол 2015 жылдың өзінде-ақ іске қосылатын болады. Қазақстанның елордасы – Астана «Болашақты энергиясы» ұранымен 2017 жылы ЭКСПО халықаралық көрмесі өтетін орын ретінде таңдап алынды. Қол жеткізгенімізбен тоқтап қалмай, біз жаңа межелерге көз тігіп отырмыз. «Қазақстан-2050» жаңа саяси бағытын жүзеге асыра бастадық. Ұзақ мерзімге арналған бұл стратегия мемлекет пен қоғамның дамуында инновациялық, экономикалық және әлеуметтік қағидаттарды алға қояды. Біз барлық мүдделі елдермен белсене ынтымақтасу ниетіндеміз, – деді Қазақстан Президенті.

	Сондай-ақ, Нұрсұлтан Назарбаев әрбір мемлекеттің табысы құрлықтың жалпы ахуалының жайлылығына үлес болып қосылатынын атап өтті. Өзара іс-қимылдың тиімділігін арттыру үшін бізге барлық мемлекеттің келісілген жүйелі әрекеті қажет. Олар қарым-қатынастардың кең ауқымын қамтуға тиіс.

	Осы орайда, Мемлекет басшысы форумға қатысушылар назарын осы маңызды нәтижелерге қол жеткізу үшін жасалуы мүмкін бірқатар негізгі қадамдар мәселесіне аударды.

	– Одан әрі даму жолдарын іздестіруде табысқа жету шешім қабылдау сипаты арқылы анықталады. Онда барлық мемлекеттің позициясы ескерілуге тиіс, өйткені ешкім де енді жаһандық, әсіресе жағымсыз құбылыстардан сырт қала алмайды. Бүгінде барынша ашық болу өте маңызды. Қазақстан 2012 мамырда G-Global алаңын қалыптастыру идеясын ұсынды. Бұл – жаһандық дағдарысты еңсеру жолдарын іздеуге арналған жүйелі диалогты қолдау жөніндегі біздің бастамамыз, – деді Нұрсұлтан Назарбаев.

	Қазақстан Президенті қазіргі қиындықтарды жеңу үшін әлемдік қоғамдастық дәлме-дәл және тиімді қаржы архитектурасына қарай біртіндеп қадам жасауы керектігін атап өтті.

	– Халықаралық сауда мен инвестицияның дамуы бүкіл әлемде қаржы-несие саясатын қатаң үйлестіруді талап етеді. Бұл ықтимал қатерлерді барынша азайтуға, алдын алу режімінде жұмыс жүргізу үшін күш жұмылдыруға мүмкіндік береді. Көптеген сарапшылар халықаралық қаржы архитектурасын, атап айтқанда, әлемдік валюта жүйесін реформалау туралы идеяны қолдайды, – деді Мемлекет басшысы.

	Нұрсұлтан Назарбаев жаңа сын-қатерлерге қарсы тұрудың тиімді жолы еуразиялық кеңістікте интеграциялық үрдістерді күшейту бола алар еді деген ойын жеткізді.

	– Координаттардың әлемдік жүйесі ортасынан ойып тұрып орын алуға Еуразияның барлық мүмкіндігі бар. Еуразиялық континентте әлемдік өнімнің 50 пайыздан астамы өндіріледі. Мұнда Жер шары халқының үштен екісі өмір сүреді. Коммуникациялық инфрақұрылымды дамытып, сауда және өзара инвестицияны ынталандыру қажет. Сонымен қатар, энергетикалық серіктестік, инновациялық және білім алмасу маңызды бағыттар болып саналады. Өздеріңізге белгілі, Қазақстан, Беларусь және Ресей Бірыңғай экономикалық кеңістік құрды. Ол Батыс пен Шығысты байланыстырады. Бес жүз миллиондық Еуропалық Одақ нарығы мен жарты миллиард Қытай арасындағы құрлықтағы табиғи көпір міндетін атқарады Бұл бірлестік бүкіл Еуразия құрлығының дамуына оң әсерін тигізетін болады, – деді Қазақстан Президенті.

	Мемлекет басшысы дамудың эволюциялық жолында ғылым және білім беруге аса жоғары талаптар қойылатынын айтты. Ғылыми, зерттеушілік және инновациялық салаларда өзара ықпалдастықты жандандыру қажет. Ол үшін Азияның инновациялық ынтымақтастықты дамыту саласындағы іс-қимыл бағдарламасын әзірлеген дұрыс. Ол Азиядағы қуатты технологиялық одақтарға негіз қалайды.  

	Нұрсұлтан Назарбаев әлемдік экономика үшін Азия елдері арасындағы ықпалдастықты кеңейтуге, әсіресе көлік саласында, энергетика саласында, атап айтқанда, баламалы энергетика саласында, сондай-ақ аграрлық кооперация саласында бұрынды-соңды болып көрмеген зәрулік барына да тоқталды.

	Қазақстан Президенті бір айдан соң біздің елордамызда Алтыншы Астана экономикалық форумы өтетінін айтты. Онда БҰҰ қолдауымен Дағдарысқа қарсы бүкіләлемдік конференция да өтпек.  

	– Боао форумының он екінші сессиясының нәтижелері сол конференцияда шешімдер әзірлеуге септігін тигізеді деп сенемін. Олар біздің өңірде және бүкіл әлемде қауіпсіздікті, тұрақтылық пен өсіп-өркендеуді қамтамасыз ету ісіндегі ұзақ мерзімге арналған шешімдерге негіз болады, – деді Мемлекет басшысы.

	Сөзінің соңында Нұрсұлтан Назарбаев кездесуге қатысушыларға қазіргі заманғы проблемаларға деген Қазақстанның көзқарасына ықылас танытқаны үшін алғысын айтты.

	

	

	

///
	 

	Д.Мацуев өз хатында Классикалық музыканың бірінші халықаралық фестивалі және «Astana Piano Passion» жас пианистер конкурсы бүкіл музыка әлемі үшін тамаша оқиғаға айналғанын атап өткен.

	Хат иесінің айтуынша, бұл іс-шараның табысты өтуіне Астананың жайлылығы ерекше рөл атқарған.

	«Мен көптеген астаналарда болып жүрмін. Бүгінде Астананы әлемнің ең үздік астаналары қатарында атауға болады деп Сізді сендіргім келеді. Онда - айрықша рух, шабыт, және де Сіздің сүйіспеншілігіңіз бар. Мен кіммен кездессем де, барлығы да Сіздің бұл қаланы салып қана қоймай, оған ерекше шығармашылық шабыт сіңіргеніңізді айтады», - делінген хатта.

	Д.Мацуев Қазақстан Президентіне өзіне фестивальдің көркемдік жетекшісі болуға сенім білдіргені үшін алғысын айта келе, конкурс отыз дарынды жас пианисті танытқанын мәлімдейді.

	«Олар әлемнің үздік сахналарына шығады, бірақ олар табысқа бастаған жолы осы жерден, осы әсем қаладан басталғанын әрдайым есте сақтайтын болады», - деп атап өтілген хатта.

	Ресейлік пианист конкурс мүшелері, көрнекті музыканттар мен әлемге белгілі педагогтер біздің республикамыздың пианистерінің дайындық деңгейі жоғары екендігін атап өткеніне ерекше тоқталған.

	«Олар Қазақстанды ең беделді әлемдік музыкалық конкустарда лайықты танытатынына сенемін. Бұл балалар – Сіздің еліңіздің мақтанышы әрі болашағы», - деп жазады автор.

	Қазақстан астанасында 2013 жылғы 10-16 мамырда болып өткен Классикалық музыканың бірінші халықаралық фестивалі мен «Astana Piano Passion» жас пианистер конкурсына классикалық музыканың әлемдік шеберлері мен жас таланттар жиналды.

	Фортепиано өнері мен жас пианистер конкурсы жұлдыздарының концертін 7 мыңнан астам адам тамашалады. Конкурс өткізілген кезеңде онлайн режіміндегі трансляцияны 20 мыңнан астам адам тамашаласа, қатысушылардың өнер көрсетуінің жазбасын әлемнің түрлі елінен 100 мыңнан астам адам көрді.

	Мәдениет қайраткерлерінің пікірінше, конкурс Қазақстандағы және барлық посткеңестік кеңістіктегі музыка өнері дамуының жарқын көрсеткішіне айналды.    
/// 
Қазақстан Президенті Алматыны дамытуға мемлекет тарапынан ерекше көңіл бөлініп отырғанына назар аударды.  
– Барлық қазақстандықтар, соның ішінде мен де бармын, Алматыны жақсы көреміз. Тәуелсіздік жылдары қала бұрынғыдан да көркейе түсті. Мұнда өмір сүру, сапалы білім алу және емделу, еңбек ету үшін қажетті барлық жағдай жасалған. Универсиада-2017 үшін салынып жатқан барлық нысандар кейін халықтың игілігіне пайдаланылатын болады. Алматы – тұрғындары тату тұратын полиэтникалық қала, бұл берекелі тіршіліктің негізі болып саналады, – деді Мемлекет басшысы.
Нұрсұлтан Назарбаев маңызды міндеттің бірі қаладағы экологиялық ахуалды жақсарту екенін де атап өтті.
– Осы мақсатпен қоғамдық көлік газға көшірілуде. Бүгін екі жаңа метро стансасы ашылды, бұл да экологияның жақсаруына өз үлесін қосады. Жалпы, келешекте жаңа трамвайларды, электромобильдерді іске қосу, сондай-ақ қаланың орталығын жаяу жүргіншілерге лайықтау жоспарланып отыр, – деді Қазақстан Президенті.
Мемлекет басшысы «Dostyk Plaza» сауда-сауық орталығына барған кезінде өзінің қазақстандық тауарлар сатып алғанын айтты .
– Мен баршаға отандық өнім алуға кеңес беремін, бұл біздің қазақстандық бизнеске көмек болады. Біздің тауарлар экологиялық жағынан таза. Адамға ең пайдалысы – туған елінде өндірілген өнім, – деді  Нұрсұлтан Назарбаев.
Соңында Қазақстан Президенті қала тұрғындарына табыс және бақ-береке тіледі.  
/// 
Елбасы БҰҰ-ның Женевадағы бөлімшесінің жұмысымен танысты. Бұл бөлімше маңызы жағынан БҰҰ жүйесіндегі екінші кеңсе болып саналады және 20 халықаралық ұйымның жұмысын үйлестіреді.
Нұрсұлтан Назарбаев сондай-ақ Ұлттар Сарайын және ондағы «Қазақстан» залын аралап көрді. Қазақстан Президентінің шешіміне сәйкес 2013 жылы  ашылған бұл көпфункционалды зал бүгінде БҰҰ-ның Женевадағы штаб-пәтеріндегі техникалық жағынан барынша жабдықталған орынжай болып саналады. 

///Қасым-Жомарт Тоқаев Қазақстан халқы Ассамблеясының ХХХ сессиясы аясында ҚР Парламенті Мәжілісінің шығып қалған депутатының орнына ҚХА атынан ұсынылатын депутатты сайлауға қатысып, дауыс берді.

Президент дауыс бергеннен кейін депутаттыққа үміткерлердің сенімді өкілдерімен әңгімелесті. Мемлекет басшысы алдағы уақытта Конституцияға өзгеріс енгізілетіндіктен мұндай форматтағы сайлау соңғы рет өтіп жатқанын атап өтті.                                     
– Бірақ біздің Парламентте Қазақстан халқы Ассамблеясының тиісті орындары сақталады, – деді Қасым-Жомарт Тоқаев.
Бұған дейін Мемлекет басшысы Қазақстан халқына арнаған Жолдауында Конституцияға өзгертулер енгізуді ұсынған болатын. Осы ретте ҚХА квотасы Мәжілістен Сенатқа ауыстырылып, депутаттар саны 9-дан 5-ке дейін қысқарады.

///Мемлекет басшысына Комитеттің қазіргі қызметі мен алдағы кезеңге арналған міндеттері жөнінде мәлімделді.
Орталық Азия елдерінің сыртқы істер министрлері мен мемлекет басшыларының алдағы кездесулері қарсаңында Нұрсұлтан Назарбаев өңірлік қауіпсіздікті нығайту және діни экстремизм мен терроризмге қарсы күрес жүргізу ісінде шетелдік әріптестермен өзара ықпалдастық орнатудың маңыздылығын атап өтті.
Кездесу соңында Елбасы бірқатар нақты тапсырма берді.

///
	 

	– Осы жылдар ішінде Қазақстан халқы бүгінде азаматтарымызды тамсандыратын және дүние жүзінен келетін қонақтарды таңдандыратын үлкен жетістіктерге жетті. Қазақстанды барлық өзге мемлекеттер құрметтейтін болды, бұл әсіресе менің Брюссель мен Миланға сапарларымда айрықша сезілді. Біздің ЕО-мен Кеңейтілген серіктестік және ынтымақтастық  туралы келісім жобасы бойынша, сондай-ақ Қазақстанның ДСҰ-ға кіруі аясында ЕО-мен екіжақты келіссөздерді аяқтау туралы құжатқа қол қою дерегі бүкіл Еуропалық одақ тарапынан біздің елімізге деген зор сенімді білдіреді, – деді Мемлекет басшысы.

	Нұрсұлтан Назарбаев Қазақстанның Миланда өткен «Азия-Еуропа» Форумының салиқалы саммитіне шақырылған Орталық Азия елдерінің ішіндегі жалғыз мемлекет болғанын да атап өтті.

	– Мен көптеген елдердің көшбасшыларымен кездестім. Олар Қазақстанды экономиканы дамытуымен, әлеуметтік жағдайдың орнықтылығымен, халықтың көңіл-күйімен, тыныштық және тұрақтылығымен үлгі көрсететін мемлекет ретінде қабылдайды, – деді Қазақстан Президенті.

	Мемлекет басшысы бүгінде көптеген елдер әлемдік экономикадағы қиындықтарға байланысты үлкен сын-қатерлерге кезігіп отырғанына тоқталды.

	– Тұрақсыздықтың ушығуына Украинадағы ахуал мен Ресей және Еуропа елдері арасындағы өзара санкциялар да  ықпал етуде. Ресей – біздің стратегиялық серіктесіміз, тығыз байланыс орнатқан жақын көршіміз. Егер Ресей экономикасындағы ахуал нашарлайтын болса, ол жанама түрде бізге де әсер етеді, – деді Нұрсұлтан Назарбаев.

	Қазақстан Президенті аталған үрдістердің алдын үшін қажетті мүмкіндіктің бәрі бар екенін және Үкімет тиісті жұмыс жүргізіп жатқанын айтты.

	– Үкімет биылғы жылдың бюджетін қайта қарау жөнінде ұсыныс енгізді, өйткені мұнай мен металдың, сондай-ақ Қазақстан экспортының өзге де өнімдеріне бағаның төмендеуі түсімдердің азаюына әкеледі. Бұл ретте барлық еңбекақылар, әлеуметтік төлемдер қазіргі деңгейінде қамтамасыз етілуі тиіс, – деді Мемлекет басшысы.

	Нұрсұлтан Назарбаев ауқымды инфрақұрылымдық даму бағдарламасы жарияланатынын мәлімдеді.

	– Бізге елордасынан елдің барлық өңіріне қарай сапалы автомобиль жолдарын көптеп салу қажет. Құрылыс жұмыс орындары мен кәсіпорындар тапсырысын қамтамасыз етеді, ел экономикасының көлемін кемітпеуге мүмкіндік береді. Үкімет осы мәселемен айналысып жатыр, оны жүзеге асыруға Астана да атсалысуы тиіс, – деді Қазақстан Президенті.

	Мемлекет басшысы әлеуметтік тұрақтылық пен барлық азаматтардың теңдігі еліміздің мызғымас ұстанымдары болып қала беретініне тоқталып өтті.  

	– Кейбір қайраткерлер бәрінің атын ауыстыруға, көшелер мен мекемелердің атауын бір тілде жазуға бейім. Мұны тоқтатқан жөн. Тағы да қайталағым келеді: патриоттығыңды оның қажет емес кездерінде көрсетуге ұмтылудың керегі жоқ. Конституцияда тілдер мен этностарға қатысты барлық нормалар нақты көрсетілген. Бұл – біздің артықшылығымыз, біздің көпұлтты тұрақты мемлекет ретіндегі брендіміз, – деді Нұрсұлтан Назарбаев.

	Қазақстан Президенті ешкім ешқандай жағдайда кемсітушілік сезінбеуі тиіс екендігін айтты.

	 – Егер бір адам жәбір көрсе, онда бүкіл Қазақстан жапа шегеді. Бір философтан «бақытты адам кім?» деп сұрағанда, ол: «Бақытты адамдардың арасында өмір сүретін адам бақытты» деп жауап беріпті. Егер айналамыздағылардың бәрі бақытты болса, біз де бақытты боламыз. Егер бір немесе бір топ адамдар бақытсыз болса, онда осы бақытсыздық басқаларға да тарайды.ү Баршаның есінде болуын қалаймын: тұрақтылығымыз бен бір-бірімізге деген құрметті сақтау – біздің дамуымыздың негізгі қағидаты, – деді Мемлекет басшысы.

	Нұрсұлтан Назарбаев Қазақстанның тәуелсіздігі тұрақты ұғым болып саналатынына, ал оны сақтау әрбір азаматтың қасиетті борышы екендігіне назар аударды.

	– Кезінде америкалық үндістердің көпшілігі түрлі басқыншылар  арқылы өз жерлерінен қуылды немесе жойылды. Тегі үндіс бір кинорежиссерге «байлық  бақыт болып санала ма?» деп сұрақ қойылады. Бұған ол: «Өзімде және өзгелерде бар бар бүкіл байлықты мен халқымның бір күндік тәуелсіздігіне берер едім» деп жауап қатыпты. Сондықтан біздің баршамызға тәуелсіздігімізді бағалаған жөн, – деді Қазақстан Президенті.

	Нұрсұлтан Назарбаев келесі жылы еліміз қазақ мемлекеттілігінің 550 жылдығын мерекелейтінін айтты.

	– Керей мен Жәнібек 1465 жылы алғашқы хандықты құрды, қазақтың мемлекеттілігінің тарихы сол кезден бастау алады. Бәлкім ол бүгінгі шекарасындағы,  бүкіл әлемге осынша танымал әрі беделді, осы ұғымның қазіргі мағынасындағыдай мемлекет болмаған да шығар. Бірақ бұлай деп сол кезеңдегі басқа да барлық мемлекеттер туралы да айтуға болады. Ең маңыздысы, сол кезде оған негіз қаланды, біз – бабаларымыздың ұлы істерінің жалғастырушыларымыз. Бүгінде біздің еліміз барлық таяу мемлекеттермен көпғасырлық достық және тату көршілестік дәстүрлерін сақтап отыр. Осы қарым-қатынасты әрдайым сақтағанымыз жөн, – деді Қазақстан Президенті.

	Сонымен қатар, Мемлекет басшысы елордалық билік иелері алдында тұрған басымдығы бар міндеттерді белгілеп берді.

	– Астананы әсем, жайлы және қолайлы ете түсу үшін жұмысты жалғастыру керек. Қазіргі басты міндет – «ЭКСПО-2017» халықаралық көрмесін ұйымдастыру, оны өткізу елорданы өзгертеді. Мүлде жаңа мәдениет және ғылым орталығы пайда болады. Халықтың демалысына,  сауда-саттыққа, ғылыми зерттеулер жүргізуге арналған жаңа алаңдар бой көтереді. Ауқымды құрылыс 2016 жылы аяқталуға тиіс, – деді Нұрсұлтан Назарбаев.

	Қазақстан Президенті Астанада өзге де маңызды нысандар құрылысы жүріп жатқанына, олардың қатарында «Абу-Даби Плаза» көпфункционалдық кешені, бірқатар жаңа мейманханалар, спорт кешендері, денсаулық сақтау мекемелері, ботаника бағы, жаңа теміржол вокзалы, автобус көлігінің жедел жүйесі бар екеніне назар аудартты.

	Соңында Нұрсұлтан Назарбаев Астана елдің өзге қалалары үшін үлгі болып саналатындықтан оған айрықша жауапкершілік жүктелетінін атап өтті. 

	 
///
	 

	Сұхбатта Мемлекет басшысы Қазақстан-Қытай ынтымақтастығын, соның ішінде сауда-экономикалық және өңірлік қауіпсіздікті қамтамасыз ету салаларындағы ынтымақтастықты одан әрі дамытудың келешегіне қатысты кең ауқымды мәселелерді қозғады.

	Атап айтқанда, Қазақстан Президенті Қытай жаңа басшылығы екіжақты ынтымақтастықты одан әрі дамытуды қамтамасыз етіп қана қоймай, сондай-ақ оған тың серпін беретініне сенім білдірді.

	«China Daily» қоғамдық-саяси газеті ­­– Қытайдағы ағылшын тілінде ең көп таралыммен шығатын ықпалды әрі беделді басылым, ол 500 000-нан астам данамен әлемнің 150 еліне тарайды.
///
	 

	Иманғали Нұрғалиұлы Тасмағамбетов Қазақстан Республикасының Қорғаныс министрі болып тағайындалсын, ол Астана қаласының әкімі қызметінен босатылсын.

	 

	 

	Қазақстан Республикасының

	                Президенті                                                                                                                  Н.Назарбаев

	 

	 

	 

	Астана, Ақорда, 2014 жылғы  22 қазан

	        №  934
/// 
Кеңеске Қауіпсіздік кеңесінің тұрақты мүшелері мен бірқатар мемлекеттік органдардың басшылары қатысты. Онда арнаулы органдардың қызметін жетілдіру, талдау және болжау жұмыстарының сапасын арттыру мәселелері қаралды.
Мемлекет басшысы сыртқы нарықтардағы үдерістерді мұқияттылықпен мониторингтеу, ахуалдың өзгеруін, ықтимал тәуекелдер мен қатерлерді бағалау, сондай-ақ оқиғалардың дамуын болжау негізінде алдын алу шараларын әзірлеу қажеттігін атап өтті.
Қазақстан Президенті мемлекеттік органдардың әлеуметтік-экономикалық даму, сондай-ақ бес институционалдық реформаның және «Нұрлы жол» бағдарламасының стратегиялық міндеттерін жүзеге асыру жөніндегі жұмыстары ел ішіндегі және әлемдегі жағдайды жан-жақты талдауға негізделуі тиіс екендігін айтты.
Кеңес қорытындысы бойынша мемлекеттік органдарға нақты  тапсырмалар берілді.

///
	 

	Әділбек Рыскелдіұлы Жақсыбеков Астана қаласының әкімі болып тағайындалсын, ол Қазақстан Республикасының Мемлекеттік хатшысы қызметінен босатылсын.

	 

	 

	Қазақстан Республикасының

	                Президенті                                                                                                       Н.Назарбаев

	 

	 

	 

	Астана, Ақорда, 2014 жылғы  22 қазан

	       №  935
///Кездесу барысында Қайрат Әбдірахманов Мемлекет басшысына министрліктің қазіргі қызметі, сондай-ақ алдағы кезеңге арналған жоспарлары жөнінде мәлімдеді.
Елбасы Азиядағы өзара іс-қимыл және сенім шаралары кеңесі мен Каспий маңы мемлекеттері басшыларының саммитіне дайындық барысындағы ұйымдастырушылық және мазмұндық мәселелерге баса назар аударды.
Нұрсұлтан Назарбаев Үкіметтің кеңейтілген отырысында берілген тапсырмалар тұрғысынан алғанда, сыртқы саясат ведомствосы экономикамыздың басты салаларына шетелдік инвестиция тарту үдерісінде ерекше рөл атқаратынын атап өтті.
Қазақстан Президенті кездесу соңында бірқатар нақты тапсырма берді.

///Қазақстан Президенті Әзербайжанның азаттығы мен аумақтық тұтастығы жолында қаза тапқан батыр перзенттері жерленген Шаһиттер аллеясындағы мәңгілік алауға гүл шоғын қойды.
Сондай-ақ, Мемлекет басшысы Әзербайжанның жалпыұлттық көшбасшысы Гейдар Әлиев пен оның зайыбы Зарифа Әлиеваның бейітіне гүл шоғын қойды.


///Қазақстан Президенті Санкт-Петербург қаласы метросындағы жарылыс салдарынан адамдардың қаза болғаны туралы хабарды зор күйзеліспен қабылдады.
«Бұл оқиға қабырғамызды қайыстырды, Ресей Федерациясы халқының ауыр қайғысына шын ниетімізбен ортақтастығымызды білдіреміз», – делінген жеделхатта.
Мемлекет басшысы қаза болғандардың туыстары мен жақындарына барша Қазақстан халқының және жеке өзінің атынан көңіл айтты, сондай-ақ зардап шеккендердің тезірек сауығып, отбасыларына оралуына тілектестік білдірді.
///
	

	Нұрсұлтан Назарбаев «Қазақ елі» монументі алаңы алдында қала жұртшылығымен кездесіп, би ұжымдарының мыңнан астам артистері қатысқан мерекелік концертті тамашалады. Сондай-ақ, концертте танымал топтар мен орындаушылар өнер көрсетті.

	Мемлекет басшысы 10 шатырдан тұратын қалашықты аралап көрді, оның әрқайсысында 2-3 этномәдени бірлестік орналасқан. Олар сәндік-қолданбалы өнер бұйымдарын, ұлттық киімдерін, музыкалық аспаптарын,  тұрмыстық заттарын, қолөнер өндірісінің көне бұйымдарын ұсынды.

	Мемлекет басшысы өз құттықтауында бүгін елімізде тамаша мейрам ­– Қазақстан халқының бірлігі күні мерекеленіп жатқанын атап өтті.

	- Бірлік адамзаттың бүкіл тарихында әрдайым бағаланды. Бірлік арқылы мемлекет пен халық зор биікке жетті, тұрмысын жақсартты, табысты дамыды. Қазақстан тәуелсіздік жылдарында бір шаңырақ астында өмір сүрді. Соның арқасында біз биік белеске көтерілдік, дамыған мемлекет құрдық, халықтың тұрмысын жақсарттық, оны күллі әлемге таныттық. Біздің отанымыз бір, тағдырымыз бір және жеріміз бір. Біздің халқымыздың барлық ұмтылыстары бірлікке негізделген. Ол адамдардың өз болашағы мен балаларының болашағына сеніммен қарауы үшін мемлекеттің қуатты, ал халықтың бақытты болуын қамтамасыз етуге бағытталған,- деді Қазақстан Президенті.

	Сөз соңында Нұрсұлтан Назарбаев қазақстандықтарға бақыт, әр шаңыраққа амандық, бақ-береке тіледі.     

	Астанада барлығы 100-ден астам этнос өкілдері тұрады, 28 этномәдени бірлестік бар, ұлты әртүрлі 568 оқушы білім алатын 11 жексенбілік мектеп жұмыс істейді.

	

	

	

/// 
Елбасы БҰҰ-ның Женевадағы бөлімшесінің жұмысымен танысты. Бұл бөлімше маңызы жағынан БҰҰ жүйесіндегі екінші кеңсе болып саналады және 20 халықаралық ұйымның жұмысын үйлестіреді.
Нұрсұлтан Назарбаев сондай-ақ Ұлттар Сарайын және ондағы «Қазақстан» залын аралап көрді. Қазақстан Президентінің шешіміне сәйкес 2013 жылы  ашылған бұл көпфункционалды зал бүгінде БҰҰ-ның Женевадағы штаб-пәтеріндегі техникалық жағынан барынша жабдықталған орынжай болып саналады. 

/// 
Кеңеске Қауіпсіздік кеңесінің тұрақты мүшелері мен бірқатар мемлекеттік органдардың басшылары қатысты. Онда арнаулы органдардың қызметін жетілдіру, талдау және болжау жұмыстарының сапасын арттыру мәселелері қаралды.
Мемлекет басшысы сыртқы нарықтардағы үдерістерді мұқияттылықпен мониторингтеу, ахуалдың өзгеруін, ықтимал тәуекелдер мен қатерлерді бағалау, сондай-ақ оқиғалардың дамуын болжау негізінде алдын алу шараларын әзірлеу қажеттігін атап өтті.
Қазақстан Президенті мемлекеттік органдардың әлеуметтік-экономикалық даму, сондай-ақ бес институционалдық реформаның және «Нұрлы жол» бағдарламасының стратегиялық міндеттерін жүзеге асыру жөніндегі жұмыстары ел ішіндегі және әлемдегі жағдайды жан-жақты талдауға негізделуі тиіс екендігін айтты.
Кеңес қорытындысы бойынша мемлекеттік органдарға нақты  тапсырмалар берілді.

///
	 

	Кездесу барысында Қ.Келімбетов Мемлекет басшысына макроэкономика және бюджет салаларындағы жұмыстың, сондай-ақ еліміздің қаржы секторын дамыту жөніндегі қызметтің негізгі бағыттары туралы баяндады. Сонымен қатар, елдің кеден және сауда саясатын одан әрі жетілдіру мәселелері талқыланды.  

	Нұрсұлтан Назарбаев Қ.Келімбетов Еуразия кеңістігіндегі интеграция мәселелеріне жауапты адам ретінде қызмет атқаратынын атап өтті.

	- Биылғы мамыр айының соңында жоғары деңгейде өтетін кездесудің таяп қалғанын ескере отырып, жүргізілген келіссөздер нәтижесін қарастыру және Қазақстаның мүддесі қаншалықты қорғалғанын анықтау қажет. Сондай-ақ, экономиканың жай-күйі мен оның даму қарқынына талдау жасаған жөн, - деді Мемлекет басшысы.

	Қ.Келімбетов Қазақстан Президентін Кеден одағы мен Бірыңғай экономикалық кеңістікке мүше үш елдің мемлекет басшыларының Жоғары Еуразия экономикалық кеңесі отырысына дайындалу аясында үш елдің вице-премьерлері деңгейінде тұрақты кездесулер өткізіліп тұратындығынан хабардар етті.

	- Ең алдымен, Еуразия экономикалық одағы туралы шарт дайындалуда. Қазіргі нормативтік-құқықтық базаны бірыңғай құжатқа сәйкестендіру жоспарлануда. 2014 жылдың соңына дейін біздің елдеріміздің парламенттері қарауына барлық үш тарап келіскен құжатты дайындаймыз. Бұған қоса, жоғары деңгейдегі кездесуде одан арғы ықпалдасудың негізгі бағыттарын талқылау жайы қарастырылатын болады, - деді Қ.Келімбетов.

	Мемлекет басшысы кездесу қорытындысында қаралған мәселелер жөнінде нақты тапсырмалар берді.           
///
	 

	Хатта авторлар Мемлекет басшысы жүргізіп отырған елді әлеуметтік-экономикалық жаңғырту және қаржы тұрақтылығын қамтамасыз ету саясатына қолдау білдіреді.

	«Ұлттық валюта бағамына жасалған өзгеріс пен макроэкономикалық және әлеуметтік тұрақтылықты сақтауға бағытталған шараларды түсіністікпен қабылдаймыз. Теңге бағамына өзгеріс енгізілуі отандық өндірістің дамуына, инвестиция ағынына, жұмыспен қамтудың ұлғаюына септігін тигізіп, түпкі нәтижесінде азаматтарымыздың әл-ауқатын арттыруға мүмкіндік беретініне сенеміз», – делінген хатта.

	Өңірдің агроөнеркәсіп кешенінің, шағын және орта бизнесінің өкілдері былтыр Шығыс Қазақстан облысы экономикасының түрлі салаларына көрсетілген мемлекеттік қолдау 50 миллиард теңгеден асқанын атап өткен.

	«Бизнестің әлеуметтік жауапкершілігін түсіне және Сіздің шақыруыңызға үн қоса отырып, біз өз кәсіпорындарымыздағы еңбеккерлердің еңбекақысы 10%-ға арттырылуын қамтамасыз етеміз», – делінген хатта.

	Соңында хат иелері еліміздің агроқұрылымдарының барлық басшылары мен кәсіпкерлерін Қазақстанның одан әрі дамуын қамтамасыз етуге және өз кәсіпорындары еңбеккерлерінің еңбекақысын арттыру туралы Мемлекет басшысының бастамасын қолдауға шақырған. 
///Мемлекет басшысы Қасым-Жомарт Тоқаев Ішкі істер министрі Марат Ахметжановты қабылдады.
Президентке еліміздегі криминогендік жағдай туралы мәлімет берілді. Ведомство басшысының айтуынша, қылмыстық істер көрсеткіші 7,6 пайызға төмендеген. Соның ішінде денсаулыққа ауыр зақым келтіру, қарақшылық, тонау, мал ұрлығы, бұзақылық, алаяқтық және зорлау деректері айтарлықтай азайған.
Министр қаңтар оқиғасы кезінде жасалған қылмыстарды тергеп-тексеру, кінәлілерді анықтап, жауапқа тарту, ұрланған қаруларды заңсыз айналымнан алу жұмыстары жөнінде есеп берді.
Сонымен қатар Мемлекет басшысы қауіпсіздік мәселелерін қоғаммен серіктестік орнату арқылы шешуге негізделген полицияның сервистік моделінің енгізілу барысымен танысты.
Марат Ахметжанов Президентке Ішкі істер министрлігінің қызметін бюрократиядан арылту, цифрландыру және жұмыс үдерісін автоматтандыру, ішкі рәсімдерді оңтайландыру жөнінде баяндады.
Бұдан бөлек ол үдерістерді жедел басқару үшін Big Data талдау құралдарын пайдалана отырып, криминогендік жағдайды мониторингтеу үшін ІІМ-нің Ахуалдық сараптама орталығының құрылғаны жөнінде баяндады. 
Қасым-Жомарт Тоқаевқа Жол жүру ережелерін қасақана бұзғандарды анықтауға бағытталған «Қорғау» деп аталатын жаңа бағдарлама таныстырылды. Министр Мемлекет басшысына Нұр-Сұлтан, Алматы және Шымкент қалаларында бағдарламаны қолдану арқылы жүргізілген жұмыстардың нәтижелері туралы айтты.
Сондай-ақ Президентке Қауіпсіздік мәселелерін азаматтық қоғаммен серіктестік орнату арқылы қамтамасыз ету тұжырымдамасының жобасы әзірленіп жатқаны жөнінде мәлімет берілді.
Кездесу қорытындысы бойынша Президент полицияның сервистік моделін одан әрі енгізу, елімізде азаматтардың қауіпсіздігі мен құқықтық тәртіпті қамтамасыз ету жөнінде бірқатар нақты тапсырма берді.
Осы ретте Мемлекет басшысы жол қауіпсіздігін қамтамасыз ету саласындағы жауапкершілікті қатаңдату қажет екенін ерекше атап өтті. 
/// 
Мемлекет басшысы кеңеске қатысушыларға арнаған сөзінде «ЭКСПО-2017» көрмесіне сапалы дайындықты қамтамасыз ету мен өткізудің бүкіл Қазақстан үшін маңызды екенін атап өтті.
– Бұл – Қазақстанды, еліміздің мүмкіндіктерін бүкіл әлемге көрсететін басты жоба. Құрылыстан басқа барлық мәселелер жөнінен артта қалушылық байқалады. Мәселен, арнаулы комиссардың бар екендігіне қарамастан, әлі күнге дейін көрмеге қанша мемлекеттің қатысатыны белгісіз. Көрмені бізден кейін өткізетін басқа елдер қазірдің өзінде қызу ақпараттық жұмыс жүргізіп жатыр, ал біз тым-тырыс отырмыз. Келушілерге қандай жағдай жасалатыны, көрмені өткізуден қандай пайда күтуге болатыны, қанша демеуші тартылатыны, еліміздің өзінен және шет елдерден қанша турист болатыны, қандай мәдени-көпшілік шаралар өтетіні туралы нақты мәлімет жоқ, – деді Қазақстан Президенті.
Осы орайда Нұрсұлтан Назарбаев шешуін күткен бірқатар мәселеге назар аударды.
Атап айтқанда, Мемлекет басшысы көрме нысандарының құрылысы  бекітілген кестеге сәйкес жүргізіліп, 2016 жылғы тамыз-қыркүйекте аяқталатынын айтты.
– Бұл ретте техникалық сипаттағы түйткілдер көп, олар: мәселелерді шешудің созылуы және өзара келісілмегендігі, жұмыстың нашар ұйымдастырылуы. Жобалық-сметалық құжаттарды беру кестесінен кешігудің негізгі себебі жобалауды басқару ісінің мүлде жоқтығы болып отыр. Негізгі құжаттаманың бөліктерін әзірлеу ісі қосарлы ұйымдар арасында бөлініске түскен. Көрме учаскесі маңындағы жер ресурстары тиімсіз пайдаланылуда. Бұдан бөлек, нысандар құрылысында бағаны тым өсіру орын алып отыр, бұл қаражаттың талан-таражға түсуіне соқтырады. Арнайы айтылуға тиіс жайттың бірі – қаржыландыру. Еліміздің экспорттық тауарларының бағасы төмендеуін ескерсек, бюджетке қажетті қаражат толық түспей отыр. Сондықтан бізге «ЭКСПО» үшін де, Универсиаданың үшін де қатаң үнемдеуге тура келеді, – деді Нұрсұлтан Назарбаев.
Қазақстан Президенті көрмені табысты өткізу оның тақырыбының толық ашылуына, елдердің көбірек қатысуына, келушілерді тарта білуге, жаһандық серіктестермен, демеушілермен ойдағыдай деңгейде жұмыс жүргізуге байланысты екеніне тоқталып өтті. 
– Бұл орайда көрмені табысты өткізген елдердің – Португалияның 1998 жылғы Лиссабонда, Қытайдың 2010 жылы Шанхайда өткізген көрмесінің тәжірибесін зерттеу керек. Аталған елдерде ұйымдастырушылар барлық ұйымдастыру мәселелерін сауатты жүргізіп, нысандардың көрмеден соң пайдаланылу, оларды жалпы қаланың жүйесімен үйлестіру мәселелерін де қамтыды. Сонымен бірге қателіктерге жол бермес үшін мұндай көрмелер жұмысының Испанияның Сарагос, Оңтүстік Кореяның Ёсу қалаларындағыдай нашар болуының да себептерін түсіне білген жөн, – деді Мемлекет басшысы.
Сондай-ақ Нұрсұлтан Назарбаев бүгінге дейін өздерінің қатысатынын тек 30 ел ғана растап, 5-еуі ғана комиссарларын айқындағанына назар аударды. Бұл ретте көрмеге қатысу туралы бірде-бір келісімшартқа қол қойылмаған.
– Мемлекеттік бюджеттің жинақталуының тетіктері баршаға белгілі. Егер біз шақырып отырған қатысушылар тиісті қаражатты әлі бөлмесе, олар мұны 2017 жылға қарай да жасай алмайды. Сондықтан шығыстарды жылдық жоспарға енгізулері үшін олардың келісімін алдын ала алу керек, – деді Қазақстан Президенті.
Мемлекет басшысы осыған байланысты Сыртқы істер министрлігіне комиссармен бірлесіп, «ЭКСПО-2017» көрмесіне қатысушылардан ресми растау келісімін алу ісін ұйымдастыруды тапсырды. Инвестициялар және даму  министрі Ә.Исекешевке, энергетика министрі В.Школьникке, «Астана ЭКСПО-2017» ұлттық компаниясына қатысушы елдермен жұмыс жүргізу кезінде олардың павильондарын, материалдарын қоюды ұйымдастыру, келушілерді тартуға мейлінше көбірек қаражат салулары үшін тақырыпты ашуға жағдай жасау мәселелерін нақтылау тапсырылды.
Қазақстан Президенті баламалы технологияларды қолдану саласындағы негізгі 20 елге ерекше назар аудару қажеттігін айтты. Сонымен қатар көрмені ілгерілету және қажетті құрал-жабдықпен қамтамасыз ету үшін қаражат тарту аясында Қазақстанда жұмыс жасап жатқан ірі халықаралық компаниялардың әлеуетін пайдаланған жөн.
Нұрсұлтан Назарбаев елде және шет елдерде көрмені кең таныту арқылы келушілерді тарту саласында көп жұмыс істелуі тиістігін атап өтті.
– Бүгінде айқын коммуникативтік-медиалық жоспар жоқ, имидждік жұмыс мәселесі жүйелі түрде нақтыланбаған, барлық күш-жігер тек біржолғы іс-шаралар өткізуге бағытталған. Тек сауатты ойластырылған  стратегия ғана көрменің табысты өтуінің тағы бір көрсеткішіне – елге туристер тартып, 5 миллион адамның келуіне қол жеткізуге мүмкіндік туғыза алады, – деді Қазақстан Президенті.
Мемлекет басшысы сондай-ақ әлемдік қоғамдастықтың алдағы көрме туралы ақпараттандырылу деңгейі төмен екендігін атап өтті.
– Елдерді қатысуға шақыру үшін ірі экономикалық, туристік форумдарда, спорт шараларында, алдағы Давос форумында, Санкт-Петербург форумында, Астана экономикалық форумында көрме тақырыбы бойынша таныстырылымдар ұйымдастыру қажет. Бұл ретте қатысушылардың 85%-ы өз отандастарымыз болады, сондықтан біз әр өңірден қанша турист келетінін, олардың қалай жететінін, қайда орналасатынын білуге тиіспіз. Барлық қала және облыстар әкімдері қолдағы бүкіл ресурсты іске қосып, көрмені өткізудің қажеттігі мен мақсатын әр адамға ұғындыруы керек, – деді Нұрсұлтан Назарбаев.
Қазақстан Президенті Премьер-министрдің бірінші орынбасары Б.Сағынтаевқа, Инвестициялар және даму  министрі Ә.Исекешевке, сондай-ақ әкімдерге көрмені халықаралық деңгейде және ел ішінде насихаттау жоспарын әзірлеп, оны сапалы түрде іске асыруды тапсырды.
Нұрсұлтан Назарбаев келушілердің күн сайын өте көп болуы қаланың барлық қызметтері үшін айтарлықтай қиындық әкелетінін айтты.  
– Визалық қолдауды, кедендік рәсімдеулерді, қонақ үйлер, таксилер және ресторандар, жұмысын ұйымдастыруды қамтитын барлық сервистер мұқият пысықталып, өзара байланысты түрде әрі ең жоғары деңгейде көрсетілуге тиіс. Әсіресе, қызмет көрсетушілердің тілдік сауаттылығына ерекше назар аудару қажет, – деді Қазақстан Президенті.
Мемлекет басшысы Премьер-министрдің бірінші орынбасары Б.Сағынтаевқа, ұлттық компанияларға әкімдермен бірге ел өңірлері халқының «ЭКСПО»-ға қатысуына тиісті жағдай жасау, квоталармен қамтамасыз ету мәселелерін пысықтауды тапсырды.
Қазақстан Президенті «ЭКСПО-2017» көрмесін ілгерілету жөнінде туристік қоғамдастықпен арадағы жұмысты жандандырудың маңыздылығын атап өтті.
– Халықты жайғастыру орындарын, көлікті, логистиканы, жол бойы инфрақұрылымын дамытуды қамтитын өңірлік туристік бағдарларды нақтылаған жөн. Туристердің әртүрлі бағыттар бойынша Қазақстанның өзге де өңірлеріне бару мүмкіндіктерін алдын ала ойластыру керек. «Самұрық-Қазына» ұлттық әл-ауқат қорына «Эйр Астана» және «Казақстан Темір Жолы» компанияларымен бірлесіп, ұшақ және теміржол билеттерінің көрмеге тегін бару құқығын қамтуы мәселесін пысықтауды тапсырамын, мұндай жұмысты өзге де авиакомпаниялармен жүргізген жөн, – деді Мемлекет басшысы.
Нұрсұлтан Назарбаев мазмұнды мәдени бағдарламалар әзірлеу қажеттігін айта келіп, келушілердің бос уақытын тиімді ұйымдастыру мәселесі арнайы көңіл бөлуді қажет ететініне назар аударды.
Сондай-ақ Мемлекет басшысы көрменің пайда әкелуін қамтамасыз ету тақырыбын да қозғап өтті.
– Жария етілген Тіркеу досьесіне сәйкес, біз демеушіліктен, билет сатудан, тамақтандырудан, қызметтер көрсетуден 330 млн. евроға жуық кіріс алуды көздеп отырмыз. Бұл ретте жаһандық демеушілермен арада келісімдерге қол қою «ЭКСПО-2017» көрмесінің кірістілігі мәселесін оң шешу үшін басты мәселе болып саналады. Досье жоспары бойынша, біз тек демеушіліктен, соның ішінде «ЭКСПО»-ның жаһандық 8 серіктесін тартудан 200 млн. евродан астам қаражат табуға тиіспіз, – деді Нұрсұлтан Назарбаев.
Қазақстан Президенті көрмеге әлемдік компанияларды тарту оның беделіне оң ықпал етіп, елімізге инвестициялар әкелетінін айтты.
– Бұл – көрменің танымалдылығы мен насихаты үшін үлкен демеу. Ол дүние жүзіне белгілі брендтерді әлемдік қоғамдастықтың есіне салып, көрмені әрбір құрлықта насихаттауға көмектеседі. Бүгінде Қазақстан  – экономикалық тұрғыдан тұрақты, инвестиция және ынтымақтастық үшін тартымды ел, бірақ егер құр әншейін күтіп отыра берсек, ешкім де келмейді. Бұл бағытта белсенді түрде жұмыс жүргізіп, қолдағы барлық ресурстарымызды пайдаланғанымыз жөн, – деді Мемлекет басшысы.
Қауіпсіздікті қамтамасыз ету мәселесіне қатысты Нұрсұлтан Назарбаев әлемде көпшілік жұрт жиналған іс-шаралар кезінде орын алып жатқан оқиғалардың терроризм қаупін барған сайын өткір мәселеге айналдырып отырғанына тоқталды.  
– Елдің құқық қорғау органдары қазірден бастап алдын ала дайындалып, тиісті жоспарларын әзірлеуге тиіс. Күштік құрылымдар блогының бәрінің жұмысы үйлесімді болуы қажет. Ішкі істер министрлігіне, Ұлттық қауіпсіздік комитетіне, «Сырбар» сыртқы барлау қызметіне көрмені өткізуге дайындықтың барлық кезеңінде қауіпсіздікті қамтамасыз етудің бүкіл шараларын қабылдауды тапсырамын, –  деді Қазақстан Президенті.
Мемлекет басшысы алдын ала оқытылатын волонтерлердің дайындығы сапалы болуы қажеттігіне назар аударды.
– Жаңа нәрселерді біліп, көптеген адамдармен кездесетін жастар үшін бұл қызық нәрсе. Бұл ретте волонтерлерді тек Астанадан ғана емес, барлық өңірлерден де іріктеп алу керек, – деді Нұрсұлтан Назарбаев.
Қазақстан Президенті «ЭКСПО-2017» көрмесіне дайындық үдерісіне қатысушылардың бәрінің үйлесімді және тиімді жұмысының маңыздылығын атап айтты.
– Қазір құрылымдар арасында өзара іс-қимыл жоқ екені көрініп тұр. Үкімет тарапынан осы барлық жұмысты үйлестіру мүлде байқалмайды. Әркім тек өзіне тиесілі тар шеңбердегі салаға ғана жауап бере алады, тиімді өзара ықпалдастық жоқ. Сондықтан Премьер-министрден «ЭКСПО-2017»-ге дайындалуға және өткізуге Үкімет атынан  жауапты тұлғаны бекіту жөнінде ұсыныс енгізуді өтінемін, – деді Мемлекет басшысы.
Нұрсұлтан Назарбаев еліміздің халықаралық имиджі маңызды мәселе болып саналатынын атап өтті.
– Өте аз уақыт қалды. Барлық мемлекеттік органдар белсене, келісе отырып жұмыс істеуі керек. Үкіметке және кеңеске қатысушылардың барлығына алға қойылған міндеттердің орындалуын қамтамасыз етуді тапсырамын. Көрмені лайықты деңгейде өткізу керек. Бұл біздің қолымыздан келетінін білемін. Бүгінде жағдай жеңіл емес, біз Ұлттық қордан қаражат бөліп отырмыз, әр теңгені тиімді жұмсау қажет. Сондықтан еліміздің игілігі үшін бірлесе жұмыс жүргізген жөн, – деді Мемлекет басшысы.
Бұдан бөлек, кеңесте Нұрсұлтан Назарбаев компанияның салынып жатқан «Mega» атты  сауда-сауық кешенін «Жібек Жолы» (Silk Way) деп атауды ұсынды.
Сонымен қатар, кеңес барысында алдағы көрмеге дайындықтың әр бағыты бойынша Астана қаласының әкімі, «Астана ЭКСПО-2017» ұлттық компаниясы» АҚ басқармасының төрағасы Ә.Жақсыбеков, министрлер – Сыртқы істер министрі Е.Ыдырысов, Энергетика министрі В.Школьник,  Инвестициялар және даму министрі Ә.Исекешев, Мәдениет және спорт министрі А.Мұхамедиұлы, Ішкі істер министрі Қ.Қасымов, Ұлттық банк төрағасы Қ.Келімбетов, сондай-ақ түрлі компаниялар мен мердігер ұйымдардың өкілдері сөз сөйледі. 

///Келіссөз барысында Қазақстанның Ислам ынтымақтастығы ұйымына мүшелігі аясындағы екіжақты өзара іс-қимылдың негізгі жайттары талқыланды.
Сондай-ақ, тараптар Нұрсұлтан Назарбаевтың бастамасымен құрылған,  бүгінде құрамына 32 ел кіретін халықаралық азық-түлік қорының жұмысын ілгерілету мәселелерін қарастырды.
Бұдан бөлек, Ияд ибн Әмин Мадани Мемлекет басшысын Қазақстан тәуелсіздігінің 25 жылдығымен құттықтап, Нұрсұлтан Назарбаевтың аймақтық қақтығыстарды реттеуге бағытталған барлық бастамаларын қолдайтынын айтты.   

///Қымбатты отандастар!
 
Сіздерді Қазақстан халқының бірлігі мерекесімен шын жүректен құттықтаймын!
Мамырдың осы мамыражай мерекесі – еліміздің тұтастығы мен ырыс-ынтымағының символы.
Достық пен өзара түсіністік дәстүрлері халқымыздың сана-сезімінде берік орныққан. Бұл қасиеттер берекелі өмірдің, бейбітшілік пен келісімнің өзегі болып отыр.
Тағдырдың жазуымен кең байтақ қазақ жерінде тоғысқан әр алуан мәдениеттер тұтаса келе ұлттық бірегейлігіміздің ажырамас бөлігіне айналды.
Біздің мақсатымыз бір, құндылықтарымыз ортақ. Мызғымас бірліктің арқасында қиындықтан қаймықпай, жаһандық сын-қатердің бәрін еңсеріп келеміз.       
Бүгінде Жаңа Қазақстанды құру бастамасы бүкіл қоғамды ұйыстыруда. Бұл идея ел азаматтарының жасампаздық қуатынан бастау алады. Мемлекетімізді жан-жақты жаңғыртуға әрқайсымыз өз үлесімізді қосуымыз керек.
Баршаңызға зор денсаулық, толағай табыс тілеймін!
Аспанымыз әрдайым ашық болсын!
///
	

	Қазақстан Президенті форумға қатысушылармен амандаса келе, форумның бес жыл қатарынан өткізіліп келе жатқанын, бірегей диалог алаңына айналғанын атап өтті.

	Мемлекет басшысы өз сөзінде форумға қатысушылардың талқылауына шығарылған өзекті проблемаларға қатысты өз көзқарасын бөлісті.

	- Жаһандық дағдарысқа қарсы жоспар әзірлеу үдерісін жандандыра отырып, соңғы жылдары орын алған бірқатар маңызды нәрселерден сабақ алу қажет. Өткен жылдың аяғында ғана әлемде барлығы да XXI ғасырдағы жаһанданған экономиканың алғашқы жалпыға ортақ дағдарысы тарихтың «жабылып кеткен» беттері екеніне сенімді болды. Көптеген қаржы институттары бізді осыған барынша сендірді. Бірақ тоқмейілсуге жол ашылған жоқ, - деді Қазақстан Президенті.

	Нұрсұлтан Назарбаев Кипрдегі қаржы жүйесінің құлауы жалпыға ортақ экономикалық тұрақтылық кезеңі жақын екеніне күдіктенуге мәжбүр еткенін атап өтті.

	- Мен «Кипр оқиғасының» жаһандық дағдарыспен байланысын жоққа шығаратын бағалаулар барын білемін. Бірақ факті факті күйінде қалады. Тіпті экономикадағы ысылмаған адам Кипр банктері мен бес жыл бұрынғы америкалық ипотекалық агенттіктердің құлдырау проблемасының себептері ұқсас екенін оңай айтып береді. Бұл, ең алдымен, қаржы көпіршіктерін жасанды «үрлеу» және «жеңіл жолмен» ақша табуды көксеу, ұлттық қаржы институттарының тиісті жауапкершілігінің болмауы және жаһандық қаржылық басқарудың әлсіздігі, - деді Мемлекет басшысы. 

	Қазақстан Президенті ұлттық деңгейде қабылданатын дағдарысқа қарсы қолданылған шаралардың өзі жаһандық құлдырауға алып келетінін атап өтті.

	- Кез-келген дағдарыс кезеңінде іс-әрекетсіз қалғаннан іс-қимыл жасаған жақсы екені сөзсіз. Өздеріңізге белгілі, Қазақстан да Дағдарысқа қарсы табысты бағдарламаны жүзеге асырды. Ол жұмыс орындарын және экономикалық өсімнің оң қарқынын сақтап қалуға мүмкіндік туғызды. G-20 тобы аясында әзірленген дағдарысқа қарсы ұсыныстың барлығы бірдей іске асқан жоқ. Мәселен, көптеген мемлекет протекционистік шараларды жүзеге асырды. Бұл әлемдік сауда өсімі қарқынының бәсеңдеуіне, жаһандық және өңірлік рыноктарда бағаның төмендеуіне алып келді, - деді Нұрсұлтан Назарбаев. 

	Мемлекет басшысы Жаһандық дағдарысқа қарсы жоспармен жұмыс жасау кезінде сенім жетіспеушілігін еңсеруге байланысты аспектіні ескеру маңызды екеніне тоқталды.

	- Мен жаһандық дағдарыс, ең алдымен, сенім дағдарысы екендігі туралы пікірге толық қосыламын. Жаһандық қаржы институттары мен ұлттық мемлекеттер арасында, қаржы секторы субъектілері мен нақты экономика арасында, елдер және басқалар арасында сенім жоқ. Мен жалпыға ортақ сенім болмаса, дағдарысқа қарсы кез-келген жоспар тек іс жүзінде кезекті «жыртықты жамау» сияқты ғана болатынына сенімдімін, - деді Қазақстан Президенті.  

	Нұрсұлтан Назарбаев қаржы секторы жаһандық болсын, ұлттық деңгейде болсын, нақты өндірістен тысқары дамуға тиіс емес екеніне тоқталды.

	Қазақстан Президенті қазіргі жаһандық дағдарыстың кең ауқымды қамтитынын атап өтті.

	- Мен оны жаһанданған әлемнің алғашқы жалпыға ортақ дағдарысы деп бекер атаған жоқпын. Оның барысы мен қарқынын экономикалық қана емес, сондай-ақ, саяси, гуманитарлық және адамгершілік-құндылық сипатындағы себептер анықтайды. Бүгінде, мысалы, ұдайы халықаралық көмек алушы елдердің қатары көбеюіне байланысты туындайтын проблемаларды көрмеу мүмкін емес. Таяу Шығыстағы және Солтүстік Африкадағы ішкі дау-дамайлар әлемдік экономикаға ауыр соққы болып тиюде. Бірақ «әлемдік экономикалық өртке» саяси тұрақсыздықтың «бүкіләлемдік тасқыны» арқылы тосқауыл қою мүмкін емес, - деді Нұрсұлтан Назарбаев.  

	Мемлекет басшысы XXI ғасырда жаһандық экономиканың жаңа түрі пайда болатынын, халықаралық қатынастардың жаңа қағидаттары мен қоғамдық өмірдің жаңа құндылықтары беки түсетінін, сондықтан жаһандық проблемалардың сенімді шешімін табу маңызды екенін атап көрсетті.

	Нұрсұлтан Назарбаев сөз соңында Астана экономикалық форумына қатысушылар мен Дағдарысқа қарсы бүкіләлемдік конференция делегаттарына талқылауларды жемісті өткізулеріне және жаңа ұсыныстар әзірлеуде табыстарға жетулеріне тілектестігін білдірді.

	Сонымен қатар, форумда БҰҰ Бас Ассамблеясы 67-ші сессиясының төрағасы В.Еремич, Бұрынғы Югославия Македония Республикасының премьер-министрі Н.Груевский сөз сөйледі және БҰҰ Бас хатшысы П.Ги Мунның үндеуін БҰҰ Бас хатшысының экономика және әлеуметтік мәселелер жөніндегі орынбасары У.Хунбо оқып берді.

	Сондай-ақ, БҰҰ Экономика және әлеуметтік кеңесінің төрағасы Н.Осорио, Еуразия экономикалық комиссиясы алқасының төрағасы В.Христенко, БҰҰ сауда және даму жөніндегі конференциясының бас хатшысы С.Панитчпакди, Фиджи аралдары республикасының сыртқы істер министрі, Қытай және 77 тобының төрағасы Р.Кубуабола, Ислам даму банкі тобының президенті А.Аль-Мадани және Колумбия университетінің профессоры, экономика бойынша 1999 жылғы Нобель сыйлығының лауреаты Р.Манделл әлемдік экономиканың өзекті проблемаларын шешуге қатысты өз көзқарастарын ортаға салды.                  

	

	

	

///Мемлекет басшысы Ұлттық қоғамдық сенім кеңесінің мүшелері Рахым Ошақбаевпен және Қанат Сахарияновпен кездесу өткізді.
«Талап» қолданбалы зерттеулер орталығының директоры Рахым Ошақбаев Президентке өзі басқарып отырған орталықтың жұмысы туралы айтты, сондай-ақ, отандық аналитикалық орталықтарды дамыту жөніндегі ұсыныстарын ортаға салды.
Бұдан бөлек Мемлекет басшысына жаһандық компаниялармен арадағы ынтымақтастықтың негізінде инвестиция тарту жолдарын, сондай-ақ, ақша-кредит саясатын жетілдіруге бағытталған ұсыныстар таныстырылды.
Atameken Business телеарнасының бас директоры Қанат Сахарияновпен әңгімелесу барысында қазақстандық бұқаралық ақпарат құралдарының бәсекеге қабілеттілігін нығайту, ақпараттық саясат саласын реттейтін заңнаманы  дамыту мәселелері қарастырылды. Қасым-Жомарт Тоқаев мемлекеттің отандық масс-медиаға қолдау көрсете беретініне тоқталып, контент сапасын арттыру және қазақтілді БАҚ-тың бәсекеге қабілеттілігін күшейту қажеттігін айтты.


///Қасым-Жомарт Тоқаев Қазақстан астанасына ресми сапармен келген Жапонияның Сыртқы істер министрі Ёшимаса Хаяшиді қабылдады.
Кездесуде Қазақстан мен Жапония арасындағы сауда-экономикалық, инвестициялық және мәдени-гуманитарлық салалардағы кеңейтілген стратегиялық серіктестіктің жай-күйі мен даму перспективалары, сондай-ақ халықаралық құрылымдар аясындағы өзара іс-қимыл мәселелері талқыланды.

Қасым-Жомарт Тоқаев Ёшимаса Хаяшиге ілтипат білдіріп, екіжақты байланыстарды одан әрі ілгерілету үшін оның бұл сапарының мәні зор екенін атап өтті.
– Жапония – еліміз үшін достас мемлекет. Біз екіжақты қатынастарды жоғары бағалаймыз. Биыл екі ел арасындағы қатынастардың 30 жылдығын атап өтеміз. Бұл – тарихи белес. Осы кезең ішінде конструктивті ынтымақтастық орнаттық, стратегиялық серіктестікті кеңейттік. Бұл өзара атқарған жұмыстың оң нәтижесі, – деді Қасым-Жомарт Тоқаев.
Қазақстан мен Жапония арасындағы ынтымақтастықта экономикалық қатынастар маңызды рөл атқарады. Президент сауда және инвестициялық ықпалдастықтың әлеуеті зор екеніне назар аударды. Мемлекет басшысы Жапониямен арадағы көпжақты экономикалық байланыстарды күшейтуге ниетті екенін айтты. Бұдан бөлек екі елдің БҰҰ аясындағы табысты ықпалдастығын, сондай-ақ мәдени-гуманитарлық саладағы мүмкіндіктерін жоғары бағалады. 
Қасым-Жомарт Тоқаев Жапонияның Премьер-министрі Фумио Кишиданы қолайлы уақытта Қазақстанға сапармен келуге шақырғанын нақтылады. Мемлекет басшысының пікірінше, жоғары деңгейдегі кездесулерді ұйымдастыру үшін Қазақстан мен Жапония арасындағы ынтымақтастықтың қазіргі ахуалы мен әлеуетінің берік негізі бар.

Өз кезегінде Ёшимаса Хаяши кездесуге мүмкіндік бергені үшін Қасым-Жомарт Тоқаевқа алғыс айтты. Министр Жапония Үкіметінің Қазақстанмен сауда-экономикалық және инвестиция салалары бойынша өзара тиімді серіктестікті кеңейтуге дайын екенін жеткізді. Сондай-ақ Орталық Азия елдерінің ішінде Қазақстанда жапон компаниялары көп екенін атап өтті.
Ёшимаса Хаяши Қасым-Жомарт Тоқаевтың басшылығымен жүзеге асырылып жатқан ауқымды реформаларды қолдады және Қазақстанның ауған халқына гуманитарлық көмек көрсету жөніндегі күш-жігеріне жоғары баға берді.
Бұдан бөлек әңгімелесу барысында халықаралық және өңірлік күн тәртібіндегі өзекті мәселелер талқыланды. «Орталық Азия – Жапония» форматындағы диалогты одан әрі дамытудың маңызды екені атап өтілді.


///Нұрсұлтан Назарбаев Ақтау қаласына келді. Сапар барысында «Спортклуб Маңғыстау-Арена» көпфункционалды спорт кешеніне, Ақтау солтүстік теңіз терминалына, «Азерсун» өндіріс және логистика орталығы» жауапкершілігі шектеулі серіктестігіне бару көзделіп отыр.
Сондай-ақ, сапар аясында Мемлекет басшысының облыс жұртшылығымен кездесу өткізуі жоспарланған.
///Кездесу барысында Қазақстан Президентіне министрліктің қазіргі қызметі, қорғанысқа арналған мемлекеттік тапсырысты қалыптастыру және ақпараттық қауіпсіздік саласында атқарылып жатқан жұмыстар, сондай-ақ саланы одан әрі дамыту жоспарлары жөнінде баяндалды.
Нұрсұлтан Назарбаев министрліктің алдына қойылған қорғаныс өнеркәсібі деңгейін көтеру және оны технологиялық тұрғыдан жаңғырту міндеттерінің сапалы іске асырылуына қатысты мәселелерге назар аударды.
Б.Атамқұлов Мемлекет басшысына қорғанысқа арналған мемлекеттік тапсырысты қалыптастырудың қазіргі алгоритмін жетілдіру үдерісі, сондай-ақ «Қазақстанның киберқалқаны» тұжырымдамасын әзірлеу барысы туралы мәлімдеді.
Бұдан бөлек, Қорғаныс және аэроғарыш өнеркәсібі министрі Елбасыға биыл Астана қаласындағы бірегей кәсіпорын – ғарыш аппараттарын құрастыру және сынақтан өткізу кешені құрылысының аяқталатынын хабарлады. Қазақстандық мамандар спутник жасау барысында жобалаудан құрастыруға және сынақ өткізуге дейінгі жұмыстардың бәріне қатысатын болады.
Қазақстан Президенті кездесу қорытындысы бойынша бірқатар тапсырма берді.

/// 
Әңгімелесу барысында Дмитрий Медведев Нұрсұлтан Назарбаевқа туған күніне арнаған құттықтауын жеткізіп, денсаулық, бақ-береке және жұмысына жаңа табыстар тіледі.
///
	 

	Мемлекет басшысының Жарлығымен Серік Нығметұлы Ахметов басқа жұмысқа ауысуына байланысты Қазақстан Республикасының Қорғаныс министрі қызметінен босатылды.

	*  *  *

	Мемлекет Басшысының Өкімімен Әділбек Рыскелдіұлы Жақсыбеков Қазақстан Республикасы Қауіпсіздік Кеңесінің хатшысы міндетін уақытша атқарудан босатылды.

	*  *  *

	Мемлекет Басшысының Өкімімен Қазақстан Республикасы Қауіпсіздік Кеңесі хатшысының орынбасары – Қазақстан Республикасы Қауіпсіздік Кеңесі хатшылығының меңгерушісі Азамат Құрманбекұлы Әбдімомынов Қазақстан Республикасы Президентінің көмекшісі – Қауіпсіздік Кеңесінің хатшысының міндетін уақытша атқарушы  болып тағайындалды.
///
	 

	- Лондондағы ХХХ жазғы Олимпиялық ойындардың ауыр атлетика сынындағы тамаша жеңісіңмен құттықтаймын.

	Әлем рекордын жаңартып және Олимпиаданың екінші алтынын жеңіп алып, сен сөзіңде тұратыныңды және әрқашан ең жоғары спорттық нәтижеге ұмтылатыныңды дәлелдедің. Жарыс алаңында сен қарсыластарыңа – әлемнің мықты ауыр атлеттеріне еш мүмкіндік қалдырмадың. Жарайсың!

	Бұл зор табыс отандық спорт жылнамасына мәңгілікке енеді.

	Саған жаңа жарқын жеңістер тілеймін, - делінген құттықтау жеделхатында.
/// 
Іс-шараға 20 мыңнан астам адам қатысты.
Мемлекет басшысы қала жұртшылығы мен жастарға арнаған сөзінде көктем мезгілі Алматыны айрықша көрікті ете түсетінін атап өтті.
– Алматы – мәңгілік көктем қаласы, Орталық Азияның інжу-маржаны. Алматыда тұрған немесе оған келіп кеткен адам ғажап таулары мен тамаша климатын ешқашан ұмытпайды. Бұл мегаполис Қазақстан тәуелсіздігінің алтын бесігі – республикамыздың жаңа тарихы басталған жер. Қала еліміздің мәдениет, қаржы және спорт орталығы болып саналады. Ел экономикасының 20 пайызы Алматыға тиесілі. Мен мұнда келген сайын оң өзгерістерді көремін. Қаланың дамуы әрдайым менің жеке назарымда және мемлекеттің басымдығы болып саналады,  – деді Қазақстан Президенті.
Нұрсұлтан Назарбаев Алматының тартымды перспективаларына да тоқталды. Мұнда 2017 жылы Дүниежүзілік универсиада өтеді, қаланы туризм орталығына айналдыру жұмыстары жүргізіліп, инфрақұрылымы мен экологиялық ахуалы жақсаруда.
Қазақстан Президенті жастардың саламатты өмір салтын ұстануы да маңызды екенін айтты.
– Спорт – денсаулық. Адам бақытының 95 пайызы денсаулығына байланысты, сондықтан бұл байлықты сақтап, спортпен айналысу керек. Бүгінде отандық спортшылар өз жетістіктерімен Қазақстанды қуантып, күш-қуатымызды әйгілеуде.  Студенттеріміз әлемнің түрлі оқу орындарында оқиды, өзіміз де үздік университеттер, мектептер мен стадиондар салып жатырмыз. Елді дамыту жөніндегі барлық күш-жігер жастар мен олардың болашағы үшін жұмсалуда, – деді Мемлекет басшысы.  
Іс-шарада сөз алған қала жұртшылығының өкілдері Мемлекет басшысына елдегі мәдениетті, ғылым мен білімді дамыту мәселелеріне ұдайы көңіл бөліп, жан-жақты қолдау көрсетіп отырғаны үшін алғыс айтты.
Іс-шара концерттік бағдарламаға ұласты


///Мемлекет басшысы Қазақстан халқының және жеке өзінің атынан Киото қаласында анимациялық студияда болған өрт салдарынан көптеген адамның қаза болуына байланысты көңіл айтты.
«Қаза болғандардың туыстары мен жақындарының қайғысына ортақтасып көңіл айтамын. Өрт салдарынан зардап шеккендердің тезірек сауығып кетуіне тілектестік білдіремін», – делінген жеделхатта.
////// 
Мемлекет басшысы Алматы қаласына жұмыс сапарымен келді. Сапар аясында бірқатар нысандарға бару жоспарланған. 
///Мемлекет басшысы кездесуде партияның 2016 жылғы қызметінің қорытындылары жөніндегі есепті тыңдап, алдағы кезеңге арналған жұмыс жоспарларымен танысты.
Нұрсұлтан Назарбаевқа жалпыұлттық күн тәртібіндегі маңызды аспектілерді іске асыру шаралары, сондай-ақ ел дамуының басты бағыттары жөнінде жұртшылықты хабардар ету мәселелері туралы баяндалды.
М.Құл-Мұхаммедтің мәліметі бойынша, 2015 жылмен салыстырғанда партия құрылымдарына арыз-шағыммен жүгінген азаматтар саны 30%-ға артқан. 2016 жылы 283 мыңнан астам өтініш келіп түскен, қазір оның 92%-ы оң шешімін тапты.
Сондай-ақ, Елбасыға партия өкілдерінің өңірлердегі жұртшылықпен кездесулерінің қорытындылары және күнделікті қызмет барысында қолданылатын партия жұмысының жаңа форматы жөнінде мәлімет берілді.

///
	 

	Кездесуге БҰҰ Бас Ассамблеясы 67-ші сессиясының төрағасы В.Еремич, БҰҰ Экономика және әлеуметтік кеңесінің төрағасы Нестор Осорио, Фиджи аралдары республикасының сыртқы істер және халықаралық ынтымақтастық министрі, Қытай және77 тобның төрағасы Р.Кубуабола, БҰҰ Бас хатшысының экономика және әлеуметтік мәселелер жөніндегі орынбасары У.Хунбо, БҰҰ ЮНКТАД сауда және даму жөніндегі конференциясының бас хатшысы С.Панитчпакди, БҰҰ Бас хатшысының орынбасары – Еуропа экономика комиссиясының атқарушы хатшысы С.Алкалай және БҰҰ Азия және Тынық мұхитына арналған экономика және әлеуметтік комиссиясының бас экономисі және директоры Н.Кумар қатысты.

	Әңгімелесу барысында Қазақстанның БҰҰ бөлімшелерімен және агенттіктерімен ынтымақтастығының негізгі перспективалары талқыланды.

	Сонымен қатар, кездесуде Қазақстанның Дағдарысқа қарсы бүкіләлемдік конференцияны өткізу жөніндегі бастамасының негізгі қағидалары қарастырылды. Оның аясында әртүрлі елдердің өкілдері әлемдік реформалар жоспарының жобасын талқылайтыны көзделген. Бұл болып жатқан жаһандық оқиғалар тұрғысынан алғанда дер кезіндегі қадам болып саналатыны атап өтілді.

	Осы орайда, Мемлекет басшысы Біріккен Ұлттар Ұйымына Астанада осындай маңызды және жауапты іс-шараны өткізуге көрсеткен қолдауы мен сенімі үшін ризашылығын білдірді. 
///Қасым-Жомарт Тоқаев Сооронбай Жээнбековке жылы қабылдағаны үшін ризашылық білдіріп, Қазақстан Республикасының Президенті қызметіне ресми кіріскеннен кейінгі өзінің алғашқы сапарын Қырғыз Республикасынан бастағанының символдық мәні барын айтты.
– Ұлықтау рәсімінен кейінгі Бішкек қаласында кездесуіміз – жақсылықтың нышаны. Біз жақында Нұр-Сұлтан қаласында кездесіп, екі жақты ынтымақтастықтың бірқатар мәселелерін талқыладық. Біздің қазіргі міндетіміз – сол келісімдерді жүзеге асыру, – деді Қазақстан Президенті.
Қырғыз Республикасының Президенті Сооронбай Жээнбеков Қасым-Жомарт Тоқаевты сайлаудағы жеңісімен құттықтап, екі ел қарым-қатынастарының одан әрі нығая түсетініне сенім білдірді.
Тараптар алдағы Шанхай ынтымақтастық ұйымы саммитінің күн тәртібі бойынша пікір алмасты.
 





/// 
Инна Лапшина өз хатында Мемлекет басшысына еліміздегі сот істерінде әділеттілік пен шынайылықты қамтамасыз етуге жағдай жасалғаны үшін алғыс айтқан.
«Мен – біреулер тарапынан ұлыммен араласу бақытынан айыруға әрекет жасалған анамын. Облыстық сот 8 шілде күні ата-аналық құқығымды қалпына келтіру жөніндегі шешімді жария еткенде қуанышымда шек болмады. Өмірдегі ең қымбат нәрсеге – өз баласын тәрбиелеу бақытына қайтадан қол жеткізген ана ретінде Сізге зор ризашылық білдіргім келеді», – делінген хатта.
Сонымен қатар, автор хатта Қазақстанның және өз отбасының болашағын  тек Нұрсұлтан Назарбаевтың есіміменен байланыстыратынын айтады.
«Сіздің дана басшылығыңызбен біздің елде бейбітшілік пен тыныштық орын алып отыр. Ұлым Валераның нағыз патриот болып ержетіп, елге пайдасын тигізетініне сенімдімін», – делінген хатта.
Соңында И.Лапшина Мемлекет басшысына мықты денсаулық пен бақыт тілеген.
 
///Кездесу барысында компанияның Қазақстандағы қызметінің негізгі бағыттары, оның ішінде "Астана" халықаралық қаржы орталығының шеңберіндегі ынтымақтастық мәселесі талқыланды.
Мемлекет басшысы Дэвид Соломонға компаниясының Қазақстандағы жекешелендірудің кешенді жоспарын іске асыруға қатысқаны, сондай-ақ, 2018 жылы АХҚО биржасы акционерлерінің қатарына кіргені үшін алғыс айтты.
Қасым-Жомарт Тоқаев "Goldman Sachs" компаниясымен ынтымақтаса отырып Қазақстанда жаңа жобаларды іске асыруға қызығушылық танытты. Атап айтқанда, АХҚО-мен өзара іс-қимыл аясын кеңейту және қазақстандық компаниялардың IPO-ға шығуына жәрдемдесу мәселелерінде тығыз жұмыс істеуге ниет білдірді.

///
	 

	Кездесу алдында, қалалық мәслихаттың сессиясында Астана қаласының әкімі лауазымына Әділбек Жақсыбековтің кандидатурасы депутаттармен келісілді.

	Мемлекет басшысы Астана активімен кездесу барысында И.Тасмағамбетовтің қорғаныс министрі болып тағайындалғанын айтты.

	– Ол көп жылдардан бері менің қасымда жұмыс істеп келеді, көптеген лауазымдарды атқарды. Барлық жерде жұмысты бүге-шігесіне дейін зерделеп, мықты ұжым қалыптастырып, қойылған міндеттерді орындады, – деді Нұрсұлтан Назарбаев.

	Мемлекет басшысы И.Тасмағамбетовтің қалаға басшылық жасаған кезінде Астана айтарлықтай жаңарғанын да атап өтті.

	– 16 жылда біз жаңа елорда салып қана қойғанымыз жоқ, еліміздің тұрғындарымен қатар дүние жүзінен келетін қонақтарды да таңдандырып, тамсандыратын қала жасадық. Бүгін Астананың ғаламшардағы «топ-21» ақылды қалалар тізіміне кіргені мәлім болды, – деді Нұрсұлтан Назарбаев.

	Сондай-ақ, Қазақстан Президенті елорданың жаңа әкімі болып Әділбек Жақсыбеков тағайындалғанын айтты.

	– Конституцияға сәйкес, мен мәслихаттың келісімін алып, Әділбек Жақсыбековті Астана әкімі етіп тағайындадым. Бұл кісі 1997 жылы қаланың алғашқы мэрі болды. Ол қандай салада жұмыс істесе де, барлық міндеттерді игерді, – деді Мемлекет басшысы.

	И.Тасмағамбетов пен Ә.Жақсыбеков сенім артқаны үшін Мемлекет басшысына алғыстарын айтып, алдарына қойған барлық міндетті шешу үшін бар күш-жігерлерін жұмсайтындарын айтты. 



///
	 

	Иманғали Нұрғалиұлы Тасмағамбетов Қазақстан Республикасының Қорғаныс министрі болып тағайындалсын, ол Астана қаласының әкімі қызметінен босатылсын.

	 

	 

	Қазақстан Республикасының

	                Президенті                                                                                                                  Н.Назарбаев

	 

	 

	 

	Астана, Ақорда, 2014 жылғы  22 қазан

	        №  934
/// 
Жиында Бес институционалдық реформаның жүзеге асырылу барысы туралы есеп тыңдалды.
Мемлекет басшысы жаңғыртудың әрбір бөлігі бойынша нақты қадамдар көзделгенін атап өтті.  
Бүгінгі таңда комиссия үлкен жұмыс атқарды. Біз қолданыстағы заңнамаға өзгеріс енгізуге бағытталған актілердің жобасын тыңғылықты қарауды қажет ететін кезеңге келіп жеттік. Қазірдің өзінде 57 заң жобасы әзірленді, соның 29-ын Үкімет 1 қыркүйекке дейін Парламенттің қарауына енгізеді, – деді Қазақстан Президенті.
Отырыс қорытындысы бойынша Мемлекет басшысы бірқатар нақты тапсырма берді. 

///
	 

	Отырыс барысында Қазақстан азаматтығын алу және одан шығу мәселелері қаралды. Мемлекеттік хатшы атап өткендей, еліміздің азаматтығын Қазақстан тәуелсіздік алған кезден бері 948 мыңнан астам адам алған, оның көбісі соңғы жылдарға тиесілі.

	Мемлекет басшысы тиісті Жарлыққа қол қойғаннан кейін елімізге ТМД елдерінен және алыс шет елдерден  келген түрлі ұлт өкілдері Қазақстанның жаңа азаматтары атанады.

	Сонымен қатар, отырыста республикамыздың азаматтығын өзгертуге қатысты бірқатар ұйымдастырушылық және құқықтық мәселелер талқыланды.

	Комиссия отырысының қорытындысы бойынша тиісті шешімдер мен ұсынымдар қабылданды.
///Президенттер сауда-экономикалық саладағы Қазақстан мен Ресей арасындағы ынтымақтастықты дамытудың қазіргі жағдайын егжей-тегжейлі талқылады.
Мемлекеттер басшылары екі елдің үкіметтеріне жедел шешуді қажет ететін мәселелерге назар аударуды тапсыруды ұйғарды.
Қасым-Жомарт Тоқаев Владимир Путинге мамыр айының ортасында Мәскеуде өтетін Ұжымдық қауіпсіздік шартына қатысушы мемлекеттер басшыларының мерейтойлық кездесуіне қатысуға шақырғаны үшін алғыс айтты.
/// 
Қазақстанның ДСҰ-ға кіруі жөніндегі Жұмыс тобының төрағасы, Финляндияның елшісі Веса Химанен келіссөздер үдерісі барысында Қазақстан 50-ден аса жаңа заң қабылдап, 10 халықаралық келісімге түзету енгізгенін, олар кедендік одақ пен Еуразиялық экономикалық одақ аясында қабылданғанын атап өтті.
Президент Нұрсұлтан Назарбаевтың  басшылығымен және  Қазақстанның Еуразиялық экономикалық одақ бойынша серіктестерімен тығыз байланыста жүргізілген заңнамалық бағыттағы прогресс біздің жұмысымызды соңғы жылы едәуір жеделдетуге мүмкіндік берді. Қазақстанның құжаттар топтамасы – бұл нарықтарға қол жеткізу мүмкіндіктерін жетілдіру ісіне қомақты үлес қосатын, сауданың көпжақты жүйесін жаңғыртатын және ДСҰ-ны нығайтатын жоғары сапалы құжаттар, – деді В.Химанен.
ДСҰ бас директоры Роберто Азеведо еліміздің Ұйымға кіру үдерісі барысындағы Қазақстан Президентінің көшбасшылығына жоғары баға берді.
Бұл – Қазақстан үшін де, ДСҰ үшін де шынымен тарихи күн.  Ұйымға кірудің артықшылықтары – жаңа жұмыс орындарын ашу, халықтың табысын арттыру, тұрмыс деңгейін жақсарту.  Қазақстан үшін бұл сіздердің соңғы жылдары қол жеткізген жетістіктеріңіз бен жұмсаған күш-жігерлеріңіздің мойындалуы. Бұл – реформалардың кешенді бағдарламасының қисынды нәтижесі, Қазақстанның бизнес үшін ашық екені туралы бүкіл әлемге жолдауы. Бұл күн ДСҰ үшін де айшықты болып табылады. Қазақстанның қосылуы біздің пікірталастарымызға қуатты әрі беделді үн қосады, Ұйымды Орталық Азияның жүрегіне жақындатады, – деп атап өтті Р. Азеведо.
Елбасы отырыста сөйлеген сөзінде ДСҰ-ға мүше барлық елдерге, Ұйым хатшылығына келіссөздер барысындағы сындарлы ұстанымдары мен қолдауы үшін, сондай-ақ Қазақстанның ДСҰ-ға кіруі жөніндегі жұмыс тобындағы төрағалықты қолдағаны үшін Финляндия Үкіметіне  алғысын білдірді.
Нұрсұлтан Назарбаев атап өткендей, ДСҰ-ға кіру жөніндегі келіссөздер өткен аралықта Қазақстан экономикасының құрылымы айтарлықтай өзгерді.
Экономика мейлінше қуатты әрі ашық бола түсті. Жан басына шаққандағы ІЖӨ 18 есе ұлғайып,  Орталық және Шығыс Еуропа деңгейіне жетті. Сыртқы сауда көлемі 120 миллиард доллар деңгейіне шықты. Біздің сыртқы сауда айналымымыздың 90 пайыздан астамы ДСҰ-ға мүше елдерге тиесілі. Сауда қарым-қатынастарының географиясы едәуір өзгерді. Қазақстанның сауда байланыстары 90-жылдардың ортасында бұрынғы кеңестік кеңістік елдерімен ғана жүргізілсе,  бүгінде біз әлемнің 185 мемлекетімен сауда-саттық жасап отырмыз, – деді Мемлекет басшысы.
Қазақстан Президенті сондай-ақ отандық экономика құрылымында болған елеулі өзгерістерге де назар аударды.
Өздеріңізге мәлім, Қазақстан минералдық ресурстарға бай, бірақ біз шикізаттық тәуелділіктен арылу үшін экономика құрылымын өзгертуге ниеттіміз. Бүгінде еліміздегі ІЖӨ-нің 54 пайызын қызмет көрсету секторы қамтамасыз етеді, бұл саланың дамуына біз зор көңіл бөліп отырмыз. Бұлар – қаржы, телекоммуникация, құрылыс, энергетика және көлік салалары. Қаржылық қызметтерді ДСҰ аясында ырықтандыру «Астана» халықаралық қаржы орталығын құру үдерісімен қатар жүретін болады. Ол Қазақстанның қаржылық инфрақұрылымының негізіне, ал кейіннен бүкіл өңірдің қаржылық хабына айналады деп сенеміз. Қазақстан барлық елдерді осы жобаға қатысуға шақырады, – деп атап өтті Нұрсұлтан Назарбаев.
Қазақстан Президенті теңізге шығатын жолы жоқ, планетадағы ірі мемлекет болып саналатын біздің республикамыз үшін инфрақұрылым мен көлік-логистика қызметініің басымдықта дамитынын айтты.
Біз жаһандық коммуникациялардың бір бөлігіне айналу үшін жұмыс жүргізіп жатырмыз. Осы мақсатпен ірі нарықтарды байланыстыратын стратегиялық көлік дәліздерін қалыптастырамыз.  Біздің инфрақұрылымдық жобаларымыз  отандық экономика мен халықаралық нарықтардың игілігі үшін бірегей транзиттік әлеуетті ашуға мүмкіндік береді, – деді Нұрсұлтан Назарбаев.
Мемлекет басшысы өткен кезең ішінде Қазақстан инвестициялық әлеуетін айтарлықтай ұлғайтқанына да назар аударды.  
Қазір біз инвестициялық ахуалды жақсарта отырып, экономиканы әртараптандыруға басымдық береміз. Инвестициялар мұнай-газ және тау-кен саласына ғана емес, экономиканың өңдеуші салаларына да бағытталуы үшін барлық жағдай жасалған, – деді Мемлекет басшысы.  
Жалпы алғанда, Қазақстан Президенті келіссөздер үдерісі кезінде республикамыз экономиканы жаһандық нарыққа ықпалдастыру үшін ұзақ жолды жүріп өткенін айтты. Ауқымды институционалдық жаңғыртулар жүргізу де дамуға жаңа серпін береді.  
Реформаларды тиімді жүзеге асыру жаңа сапалы институционалдық орта қалыптастыруға мүмкіндік туғызады. Біздің келесі қадамымыз Экономикалық ынтымақтастық және даму ұйымымен белсене ықпалдасу болады. Бірінші кезекте, биыл жүзеге асырыла бастаған Қазақстан Республикасы мен ЭЫДҰ арасындағы ынтымақтастық жөніндегі елдік бағдарлама аясында болмақ,  – деді Нұрсұлтан Назарбаев.
Соңында Мемлекет басшысы  еліміздің еркін сауда және ашық ықпалдастық қағидаттарына берік екенін айтты.
Қазақстан аз уақыттан соң ДСҰ нормаларымен жұмыс істей бастайды. Дейтұрғанмен, біз кедергілерді жойып, ашық ынтымақтастық қағидаттарын ілгерілетіп, өңірлік ықпалдастық локомотиві бола отырып, экономикалық саясатымызды әуелден-ақ «ДСҰ рухында» құрып отырмыз.  Бұл Ұйымның мүшелері арасында сауда-саттық кезіндегі кемсітуге жол бермеу –  ДСҰ-ның басты қағидаты. Экономиканы саясатпен араластыратын санкциялық саясат саудаға кедергі келтіреді және ДСҰ қағидаттарына сай емес. Мұндай жайтты болдырмау біздің ортақ міндетіміз деп ойлаймын. Сіздерге бірлескен еңбектеріңіз үшін тағы да алғыс айтып,  біз Ұйымның барлық мүшелерінің мүддесі, экономикаларымыз бен халықтарымыздың игілігі үшін ДСҰ аясындағы алдағы жұмысқа дайын екенімізге сендіргім келеді, – деді Қазақстан Президенті.
Отырыс қорытындысы бойынша Қазақстанның ДСҰ-ға қосылуы жөніндегі Хаттамаға қол қойылды.
 




/// 
Қазақстанның ДСҰ-ға кіруі жөніндегі Жұмыс тобының төрағасы, Финляндияның елшісі Веса Химанен келіссөздер үдерісі барысында Қазақстан 50-ден аса жаңа заң қабылдап, 10 халықаралық келісімге түзету енгізгенін, олар кедендік одақ пен Еуразиялық экономикалық одақ аясында қабылданғанын атап өтті.
Президент Нұрсұлтан Назарбаевтың  басшылығымен және  Қазақстанның Еуразиялық экономикалық одақ бойынша серіктестерімен тығыз байланыста жүргізілген заңнамалық бағыттағы прогресс біздің жұмысымызды соңғы жылы едәуір жеделдетуге мүмкіндік берді. Қазақстанның құжаттар топтамасы – бұл нарықтарға қол жеткізу мүмкіндіктерін жетілдіру ісіне қомақты үлес қосатын, сауданың көпжақты жүйесін жаңғыртатын және ДСҰ-ны нығайтатын жоғары сапалы құжаттар, – деді В.Химанен.
ДСҰ бас директоры Роберто Азеведо еліміздің Ұйымға кіру үдерісі барысындағы Қазақстан Президентінің көшбасшылығына жоғары баға берді.
Бұл – Қазақстан үшін де, ДСҰ үшін де шынымен тарихи күн.  Ұйымға кірудің артықшылықтары – жаңа жұмыс орындарын ашу, халықтың табысын арттыру, тұрмыс деңгейін жақсарту.  Қазақстан үшін бұл сіздердің соңғы жылдары қол жеткізген жетістіктеріңіз бен жұмсаған күш-жігерлеріңіздің мойындалуы. Бұл – реформалардың кешенді бағдарламасының қисынды нәтижесі, Қазақстанның бизнес үшін ашық екені туралы бүкіл әлемге жолдауы. Бұл күн ДСҰ үшін де айшықты болып табылады. Қазақстанның қосылуы біздің пікірталастарымызға қуатты әрі беделді үн қосады, Ұйымды Орталық Азияның жүрегіне жақындатады, – деп атап өтті Р. Азеведо.
Елбасы отырыста сөйлеген сөзінде ДСҰ-ға мүше барлық елдерге, Ұйым хатшылығына келіссөздер барысындағы сындарлы ұстанымдары мен қолдауы үшін, сондай-ақ Қазақстанның ДСҰ-ға кіруі жөніндегі жұмыс тобындағы төрағалықты қолдағаны үшін Финляндия Үкіметіне  алғысын білдірді.
Нұрсұлтан Назарбаев атап өткендей, ДСҰ-ға кіру жөніндегі келіссөздер өткен аралықта Қазақстан экономикасының құрылымы айтарлықтай өзгерді.
Экономика мейлінше қуатты әрі ашық бола түсті. Жан басына шаққандағы ІЖӨ 18 есе ұлғайып,  Орталық және Шығыс Еуропа деңгейіне жетті. Сыртқы сауда көлемі 120 миллиард доллар деңгейіне шықты. Біздің сыртқы сауда айналымымыздың 90 пайыздан астамы ДСҰ-ға мүше елдерге тиесілі. Сауда қарым-қатынастарының географиясы едәуір өзгерді. Қазақстанның сауда байланыстары 90-жылдардың ортасында бұрынғы кеңестік кеңістік елдерімен ғана жүргізілсе,  бүгінде біз әлемнің 185 мемлекетімен сауда-саттық жасап отырмыз, – деді Мемлекет басшысы.
Қазақстан Президенті сондай-ақ отандық экономика құрылымында болған елеулі өзгерістерге де назар аударды.
Өздеріңізге мәлім, Қазақстан минералдық ресурстарға бай, бірақ біз шикізаттық тәуелділіктен арылу үшін экономика құрылымын өзгертуге ниеттіміз. Бүгінде еліміздегі ІЖӨ-нің 54 пайызын қызмет көрсету секторы қамтамасыз етеді, бұл саланың дамуына біз зор көңіл бөліп отырмыз. Бұлар – қаржы, телекоммуникация, құрылыс, энергетика және көлік салалары. Қаржылық қызметтерді ДСҰ аясында ырықтандыру «Астана» халықаралық қаржы орталығын құру үдерісімен қатар жүретін болады. Ол Қазақстанның қаржылық инфрақұрылымының негізіне, ал кейіннен бүкіл өңірдің қаржылық хабына айналады деп сенеміз. Қазақстан барлық елдерді осы жобаға қатысуға шақырады, – деп атап өтті Нұрсұлтан Назарбаев.
Қазақстан Президенті теңізге шығатын жолы жоқ, планетадағы ірі мемлекет болып саналатын біздің республикамыз үшін инфрақұрылым мен көлік-логистика қызметініің басымдықта дамитынын айтты.
Біз жаһандық коммуникациялардың бір бөлігіне айналу үшін жұмыс жүргізіп жатырмыз. Осы мақсатпен ірі нарықтарды байланыстыратын стратегиялық көлік дәліздерін қалыптастырамыз.  Біздің инфрақұрылымдық жобаларымыз  отандық экономика мен халықаралық нарықтардың игілігі үшін бірегей транзиттік әлеуетті ашуға мүмкіндік береді, – деді Нұрсұлтан Назарбаев.
Мемлекет басшысы өткен кезең ішінде Қазақстан инвестициялық әлеуетін айтарлықтай ұлғайтқанына да назар аударды.  
Қазір біз инвестициялық ахуалды жақсарта отырып, экономиканы әртараптандыруға басымдық береміз. Инвестициялар мұнай-газ және тау-кен саласына ғана емес, экономиканың өңдеуші салаларына да бағытталуы үшін барлық жағдай жасалған, – деді Мемлекет басшысы.  
Жалпы алғанда, Қазақстан Президенті келіссөздер үдерісі кезінде республикамыз экономиканы жаһандық нарыққа ықпалдастыру үшін ұзақ жолды жүріп өткенін айтты. Ауқымды институционалдық жаңғыртулар жүргізу де дамуға жаңа серпін береді.  
Реформаларды тиімді жүзеге асыру жаңа сапалы институционалдық орта қалыптастыруға мүмкіндік туғызады. Біздің келесі қадамымыз Экономикалық ынтымақтастық және даму ұйымымен белсене ықпалдасу болады. Бірінші кезекте, биыл жүзеге асырыла бастаған Қазақстан Республикасы мен ЭЫДҰ арасындағы ынтымақтастық жөніндегі елдік бағдарлама аясында болмақ,  – деді Нұрсұлтан Назарбаев.
Соңында Мемлекет басшысы  еліміздің еркін сауда және ашық ықпалдастық қағидаттарына берік екенін айтты.
Қазақстан аз уақыттан соң ДСҰ нормаларымен жұмыс істей бастайды. Дейтұрғанмен, біз кедергілерді жойып, ашық ынтымақтастық қағидаттарын ілгерілетіп, өңірлік ықпалдастық локомотиві бола отырып, экономикалық саясатымызды әуелден-ақ «ДСҰ рухында» құрып отырмыз.  Бұл Ұйымның мүшелері арасында сауда-саттық кезіндегі кемсітуге жол бермеу –  ДСҰ-ның басты қағидаты. Экономиканы саясатпен араластыратын санкциялық саясат саудаға кедергі келтіреді және ДСҰ қағидаттарына сай емес. Мұндай жайтты болдырмау біздің ортақ міндетіміз деп ойлаймын. Сіздерге бірлескен еңбектеріңіз үшін тағы да алғыс айтып,  біз Ұйымның барлық мүшелерінің мүддесі, экономикаларымыз бен халықтарымыздың игілігі үшін ДСҰ аясындағы алдағы жұмысқа дайын екенімізге сендіргім келеді, – деді Қазақстан Президенті.
Отырыс қорытындысы бойынша Қазақстанның ДСҰ-ға қосылуы жөніндегі Хаттамаға қол қойылды.
 




///Нұрсұлтан Назарбаев Ақтау қаласына келді. Сапар барысында «Спортклуб Маңғыстау-Арена» көпфункционалды спорт кешеніне, Ақтау солтүстік теңіз терминалына, «Азерсун» өндіріс және логистика орталығы» жауапкершілігі шектеулі серіктестігіне бару көзделіп отыр.
Сондай-ақ, сапар аясында Мемлекет басшысының облыс жұртшылығымен кездесу өткізуі жоспарланған.
///Қасым-Жомарт Тоқаев Алматыға жасаған жұмыс сапары барысында Республика алаңындағы қайта жөндеуден өткен «Алмалы» демалыс аумағын аралап көрді. Жаңартылған аумақ бірнеше бөлікке, атап айтқанда, балаларға және мәдени ойын-сауыққа арналған аймақтарға бөлінген.
Алаңға қазақ суретшілері салған мүсіндер қойылып, ауқымды көгалдандыру жұмысы жүргізілген. Ағаштар, бұталар мен гүлдер отырғызылған. Қаланың тарихы мен мәдениетін ескере отырып, қонақтар мен қала тұрғындары үшін демалатын орындар ұйымдастырылған, сондай-ақ, әртүрлі мәдени-ағарту шараларын өткізу қарастырылады.
Жер астындағы «Алмалы» сауда және ойын-сауық орталығын қайта жөндеу жұмыстары 2021 жылы аяқталады деп жоспарлануда.










///Медина қаласына келісімен Нұрсұлтан Назарбаев провинция губернаторы, ханзада Фейсал бен Салман Әл Саудпен екіжақты кездесу өткізді.
Бұдан бөлек, Мемлекет басшысы Медина қаласындағы Мұхаммед пайғамбар мешітіне барып, намаз оқыды, сондай-ақ Масджид ан-Нәбауи мешітінің сәулетімен және интерьерімен танысты.  
Одан кейін Қазақстан Президенті Сауд Арабиясы Королі Салман бен Әбдел Әзиз Әл Саудпен келіссөздер нәтижесі бойынша бірқатар екіжақты құжаттарға қол қою жоспарланып отырған Эр Рияд қаласына келді.
Сапар барысында Сауд Арабиясы Корольдігінің тағы бірқатар ресми тұлғаларымен және іскер топтар өкілдерімен кездесу өткізу қарастырылған.  






///Жеделхатта Пәкістандағы ұшақ апаты салдарынан адамдардың қаза болғаны туралы хабарды Мемлекет басшысының зор күйзеліспен қабылдағаны айтылған.
Нұрсұлтан Назарбаев орны толмас қайғыға ортақтасып, Қазақстан халқының және жеке өзінің атынан қаза болғандардың туыстары мен жақындарына, сондай-ақ барша Пәкістан халқына көңіл айтты.
/// 
Н.Моди Қазақстанның қалыптасуы мен қарқынды дамуындағы Нұрсұлтан Назарбаевтың көшбасшылығын атап өткен.
«Үндістан екі ел арасындағы қарым-қатынасты нығайтуға Сіздің ұдайы көрсетіп келе жатқан қолдауыңызды жоғары бағалайды», – делінген жеделхатта.
Үндістан Премьер-министрі Қазақстан Президентімен Астанада өтетін алдағы кездесуді тағатсыздана тосуда екенін айтады.
Соңында Н.Моди Нұрсұлтан Назарбаевқа мықты денсаулық, сарқылмас күш-қуат және табыс тіледі.
///Кездесуде К.Мәсімов Мемлекет басшысына Ұлттық қауіпсіздік комитетінің өзге құқық қорғау органдарымен бірлесіп, «ЭКСПО-2017» халықаралық көрмесіне дайындық аясында қауіпсіздікті қамтамасыз етуге бағытталған тиісті шараларды атқарып жатқанын баяндады.
Қазақстан Президенті алдағы уақытта «ЭКСПО-2017» көрмесімен қатар әлемдік деңгейдегі басқа да ауқымды шаралар өтетінін еске салды.
– Биыл бірқатар халықаралық іс-шаралар болады. Мемлекеттер мен үкіметтер басшылары, парламент мүшелері, сондай-ақ шет елдерден және өз елімізден туристер көптеп келеді деп жоспарланып отыр. Осыған орай, сол іс-шаралардың тиісті деңгейде ұйымдастырылуын қамтамасыз ету мәселелерін пысықтау қажет. Ең алдымен қауіпсіздік мәселесіне назар аудару керек, – деді Нұрсұлтан Назарбаев.
Сондай-ақ, Мемлекет басшысы басқа елдерде болып жатқан террорлық актілерге тоқталып, ондай жайттарға жол бермеу үшін тиісті жұмыстар жүргізу, соның ішінде шет елдердегі әріптестермен өзара іс-қимыл орнату қажеттігін айтты.
К.Мәсімов Елбасыға мұндай ауқымдағы іс-шараның қауіпсіз өтуі, сондай-ақ терроризммен және діни экстремизммен күрес Ұлттық қауіпсіздік комитетінің, басқа да құқық қорғау органдарының ұдайы бақылауында болатыны жөнінде мәлімдеді.

///Қасым-Жомарт Тоқаевқа оқу орнының бір жылда атқарған жұмыстары мен алдағы даму жоспары таныстырылды. Сондай-ақ ректор Мемлекет басшысына білім беру үдерісі, ғылыми-зерттеу жұмыстары және университеттің халықаралық жетістіктері туралы баяндады.
Кездесу барысында Жансейіт Түймебаев Президентке ғылыми жобалардың тиімділігі мен кадрлардың әлеуетін арттыру және оқу ордасының 90 жылдығы қарсаңында ҚазҰУ қалашығын қайта жаңғырту жөніндегі ұсынысын жеткізді. Оның айтуынша, 2024 жылға қарай университет еліміздің ғылыми-техникалық дамуының перспективті деген бағыттары бойынша 650-ден астам ғылыми жобаны қолға алмақ. Ректор ғылыми жобалардың нәтижелерін экономиканың нақты секторына айналдыру 20-ға жуық спин-офф компанияларын құру арқылы жүзеге асырылатынын айтты.
Жансейіт Түймебаев жетекші оқу орнындағы ұзақ жылдардан бері қордаланған мәселелерге де тоқталып, оларды шешу жолдары туралы ұсынысын жеткізді. Атап айтқанда, ескірген жатақханалар мен тозығы жеткен оқу корпустарының жай-күйі, 2 мыңнан астам оқытушы мен қызметкердің баспанаға мұқтаждығы жөнінде баяндады.
Кездесу соңында Президент білім сапасын түбегейлі жақсарту және еліміздің әлеуметтік-экономикалық дамуына ғылымның қосатын үлесін арттыру мәселелеріне назар аударып, университет басшысының ұсыныстарын қолдады.
///
	 

	И.Тасмағамбетов елорданың әлеуметтік-экономикалық даму қорытындылары мен таяу кезеңдегі перспективалары туралы хабардар етті.

	Мемлекет басшысы Астана экономикасында өнеркәсіп көлемінің өсімі байқалатынын және жұмсалған қаражат қазірдің өзінде елорданың бюджетіне қайтарылып жатқанын атап өтті. Бұған қоса, Нұрсұлтан Назарбаев елорда тұрғындары мен қонақтары үшін қаланың қолайлылығы мен жайлылығын арттыруға бағытталған дамыту жобаларының одан әрі іске асырылуына назар аударды.

	Кездесу барысында Астана әкімі құрылыс саласындағы жұмыстың қорытындылары туралы баяндады. Атап айтқанда, 2013 жылы бір миллион шаршы метрден астам тұрғын үй пайдалануға берілген. Бұдан бөлек, И.Тасмағамбетов биыл қалада үш ауысыммен оқытуды тоқтату жоспарланып отырғанын, ал 2020 жылға қарай мектепке дейінгі 100 мекеме салынатынын айтты. Сондай-ақ, өткен жылы 78 мыңға жуық адам елордаға түпкілікті қоныстану үшін көшіп келгені атап өтілді.

	Кездесу қорытындысында Мемлекет басшысы қаралған мәселелер бойынша бірқатар нақты тапсырмалар берді.


/// 
Кездесуге елдің ірі экспорттаушылары, «Атамекен» ұлттық кәсіпкерлер палатасы мен Қазақстанның іскер топтарының өкілдері қатысты.
Мемлекет басшысы қатысушыларға арнаған сөзінде әлемдік экономикадағы күрделі ахуалға назар аударды.
Дағдарыс барлық бағытта – шикізаттық тауарлар, валюта және қаржы нарықтары бағытында да дендеп барады, дамушы және дамыған елдерді де қамтыды. Бұл «дауылдан» ешкім сырт қалмады. Дүниежүзілік банк пен Халықаралық валюта қоры әлемдік экономика өсімі жөніндегі болжамдарын тағы да 2,8 және 3,5 пайызға төмендетті. Мұнайдың әлемдік бағасының құлдырай түсуде. Ол былтырғы маусымдағы 115 долларлық шекті мөлшерден 48,5 долларға дейін төмендеді. 2011 жылы басталған металл құнының құлдырауы да байқалып отыр, баға индексі 45,5 пайызға төмендеді. Тек биылдың өзінде мыстың бір тоннасының бағасы 6300 доллардан 5100 долларға дейін құлдырады, – деді Қазақстан Президенті.
Нұрсұлтан Назарбаев мұнай мен металл бағасының төмендігі кемінде 5 жыл бойы сақталуы ықтималдығын атап өтті. Қазақстан Президенті біздің негізгі сауда серіктестеріміз Қытай мен Ресей тарапынан отандық экспорттық өнімдерге деген сұраныс күрт төмендегенін де айтты.
Бұл үрдіс де қысқамерзімді емес. Ресей экономикасының құлдырауы 2 есе күшейе түсті. Қытай экспортының көлемі 8,3 пайызға қысқарды, – деді Нұрсұлтан Назарбаев.
Мемлекет басшысы 2014 жылдан бастап Америка доллары барлық әлемдік валюталарға қатысты нығайып келе жатқанына назар аударды.
Соңғы жылдың өзінде еуро долларға қатысты 26 пайызға, жапон иенасы   22 пайызға, Австралия доллары 27 пайызға, Канада доллары 23 пайызға, Норвегия кроны 35 пайызға, Малайзия рингиті 30 пайызға, Чили песосы – 18 пайызға, Бразилия реалы 55 пайызға арзандады. Біздің  Еуразиялық одақтағы серіктестеріміз де өз валюталарын құнсыздандырды: Ресей рублі 2 есеге жуық, Беларусь рублі 56 пайызға, армян драмы 17 пайызға түсті. Осылайша, Еуроодақты қоса алғанда, елдердің басым көпшілігі, шикізат экспорттаушы елдер, сондай-ақ Қазақстанның сауда серіктестері өз валюталарын құнсыздандыру шарасын жүргізді, – деді Қазақстан Президенті.
Нұрсұлтан Назарбаев Ұлттық банктің бағалауы бойынша, Қазақстан экспорты бірінші жартыжылдықта 73 пайызға азайғанын атап өтті.
Біз қазірдің өзінде кәсіпорындарымыздың бәсеке қабілетінің төмендеп, табыстарының азайғанын көріп отырмыз. Бұл жағдай кәсіпорындарда жұмыспен қамтылған еңбеккерлерге әсер етуде. «Атамекен» ұлттық кәсіпкерлер палатасының ақпаратына сәйкес, көптеген кәсіпорынның Ресейге экспорты төмендеп кеткен. Бұған қоса, олардың Қазақстан нарығындағы өнімдерін ресейлік өндірушілер тықсыра бастады, – деді Мемлекет басшысы.
Қазақстан Президенті Кентау трансформатор зауытын мысалға келтірді, оның Ресейге экспорттайтын өнімдері 47 пайызға қысқарған. Кәсіпорын 50 жұмысшыны жұмыстан босатқан, ал мемлекетке 30 миллион теңгенің салығы төленбеген. Алматы ашытқы зауыты өндіріс көлемін 50 пайызға азайтқан, ал кәсіпорынның шығыны 30 миллион теңгеге жеткен. Алматы желдеткіш зауыты өндірісін 47 пайызға төмендетіп, жұмысшылардың 20 пайызын қысқартқан.
Бұл – Қазақстан бойынша өте көп мысалдардың бір парасы ғана. Осының нәтижесінде жұмыспен қамту, еңбекақы төлеу жайы нашарлауда. 2015 жылы бюджетке түспей қалатын табыс 264 миллиард теңге көлемінде бағаланып отыр. Сондықтан біз әлеуметтік саладан басқа шығыстардың көбін қысқартуға мәжбүрміз, – деді Нұрсұлтан Назарбаев.
Мемлекет басшысы қалыптасқан жағдайда ел алдында іс-қимылдың үш нұсқасының бірін таңдау міндеті тұрғанын айтты.
Біріншісі – ештеңе істемей, теңге бағамын ұстап тұру және жағдайдың жақсарғанын күту. Алайда мұндай саясаттың өтемі өндірісті қысқарту, жұмыс орындарынан айрылу және алтын-валюта қорын түгесу болады. Екінші нұсқа – теңге бағамын біртіндеп әлсірету. Сыртқы нарықтардағы ахуал нашар әрі белгісіз болып тұрғанда мұндай жол да алтын-валюта қорын көп шығындайды. Сондықтан, бар мүмкіндіктердің бәрін есептей келе, мейлінше дұрысы теңгенің еркін айырбас бағамын енгізу және инфляциялық таргеттеуге көшу болмақ, – деді Қазақстан Президенті.
Нұрсұлтан Назарбаев мұның мәжбүрлі шара екеніне назар аударды.
Бүгінгі таңда бізде бұдан басқа балама болған жоқ. Біз барлық бағдарламаларымызды басқаша жоспарлағанымызды білесіздер. Алайда дағдарыс әрқашан өз түзетуін енгізеді. Дегенмен, біз жағдайдың бұлайша өрбуіне де дайындалдық. Индустриялық-инновациялық бағдарлама және өңдеуші өнеркәсіпті кеңейту, Ұлттық қор құру – осының бәрі осындай ахуалға күні бұрын жасалған дайындық, – деді Мемлекет басшысы.
Қазақстан Президенті Үкімет пен Ұлттық банктің шешімі экспорттаушылардың, «Атамекен» ұлттық кәсіпкерлер палатасының, еліміздегі шағын және орта бизнестің өтініші бойынша қабылданғанын атап өтті.
Бәсекеге қабілеттілікті қалпына келтіру арқылы біз шамамен миллионға жуық адам жұмыс істейтін кәсіпорындардағы жұмыс орындарын сақтай аламыз. Отбасылық коэффициентін ескерсек, бұл 3,5 миллион қазақстандыққа әсерін тигізеді. Кәсіпорындардағы жағдайдың жақсаруы жұмысшыларыңыздың еңбекақы деңгейіне де әсер етуі тиіс. Келешекте ахуал жақсарады деп күтеміз, бұл дағдарысты еңсеруге, экономика өсімін әрі қарай қамтамасыз етіп, рецессияны болдырмауға мүмкіндік береді, – деді Нұрсұлтан Назарбаев.
Мемлекет басшысы тек айырбас бағамы есебінен экономиканың бәсекеге қабілеттілігін қалпына келтіру  мүмкін еместігін айтты.
Бұл уақытша қолдау. Одан кейін құрылымдық экономикалық реформаларды жандандыру бағытындағы жүйелі шаралар мен шағын және орта бизнесті қолдау жөніндегі кешенді шешімдер керек. Сондықтан Үкімет пен Ұлттық банк менің тапсырмам бойынша қазір осындай құжаттар жиынтығын әзірлеп те жатыр. Салыстырмалы бәсекелік артықшылықтары бар негізгі салаларға көрсетілетін қолдау басымдық алуға тиіс, – деді Қазақстан Президенті.
Нұрсұлтан Назарбаев индустриялық-инновациялық саясаттың жаңа жағдайларға бейімделуі тиістігін атап өтті.
Еңбек өнімділігінің өсіміне, жеке бизнестің қатысу үлесін ұлғайтуға негізделген сервистік-индустриялық модельге көшу керек. Мемлекет қолдау шараларын бәсекеге қабілетті компанияларға ғана көрсетуге тиіс, – деді Мемлекет басшысы.
Қазақстан Президенті құрылымдық экономикалық реформаларды жандандыру бағытындағы жүйелі шаралардың қабылданатынына назар аударды.
Еңбек нарығы жұмыс жүргізудің жаңа жағдайларына бейімделіп, елеулі еңбек ресурстарының ауысуына дайын болуға тиіс, – деді Нұрсұлтан Назарбаев.
Мемлекет басшысы Үкіметке азаматтық қызметкерлерге еңбекақы төлеудің жаңа үлгісін енгізуді, әкімшілік мемлекеттік қызметшілердің жалақысын және мүгедектерге жәрдемақыны, шәкіртақыны көбейтуді қоса қамтитын әлеуметтік бастамаларды іске асыру шарасын қазіргі жағдайды ескере отырып 2017 жылдан 2016 жылға ауыстыруды ұсынды.
Сондай-ақ, Нұрсұлтан Назарбаев Ұлттық банкке халықтың айырбас бағамының өзгеруінен шеккен шығынын азайту мақсатымен жеке тұлғалардың 2015 жылғы 18 тамыздағы жағдайға сәйкес теңгемен ашылған және есепшоттарында 1 миллион теңгеге дейінгі қалдық сомасы бар шұғыл депозиттері үшін өтемақы төлеу тетігін енгізуді тапсырды.
Азаматтарға олар салымдарын арнаулы есепшоттарға қайта ресімдеп, оны банктерде бір жыл бойы сақтаған жағдайда өтемақы ретінде айырбас айырмасы төленетін болады. Бұл шара 1 миллион 700 мың адамды немесе барлық салымшының 86 пайызын қолдауға көмегін тигізеді, – деді Мемлекет басшысы.
Қазақстан Президенті Үкіметке «Тұрғын үй құрылыс жинақ банкі» салымшыларына қатысты тетікті де ойластыруды тапсырды.
Соңында Мемлекет басшысы әлеуметтік көңіл-күйдің нашарлауына жол бермеу үшін қиындықтарға қарамастан барлық қажетті шаралардың қабылданатынын атап өтті.
Кеңес барысында «Самұрық-Қазына» ӘАҚ» АҚ басқармасының төрағасы Ө.Шүкеев, «Атамекен» Ұлттық кәсіпкерлер палатасы басқармасының төрағасы А.Мырзахметов, сондай-ақ Қазақстанның ірі кәсіпорындарының басшылары сөз сөйледі. Олар Мемлекет басшысына отандық компаниялардың бәсекеге қабілеттілігінің артуына оң ықпал ететін қолдау шаралары қабылданғаны үшін алғыс білдірді. Кәсіпорындар басшылары өздерінің жұмыс орындарын сақтау, әлеуметтік міндеттемелерін орындау, өндіретін өнімдерінің көлемін ұлғайту жөніндегі ниеттерін жеткізді.
 



/// 
Оқушылар сарайын аралап көру кезінде Г.Әбдіқалықоваға Қазақстан Республикасында балаларға қосымша білім беруді дамытудың стратегиялық тәсілдерінің жобасы таныстырылды.
Қазақстан Президенті  ұсынған бес институционалдық реформаны іске асыру жөніндегі «100 нақты қадам» Ұлт жоспарында білім беру жүйесін жаңғырту жөнінде нақты міндеттер қойылған.
Қосымша білім беру ісі қазіргі уақытта оқу процесінің маңызды құрамдас бөлігі бола отырып, балалар мен жасөспірімдердің білімін, шығармашылық әлеуетін арттыруға, рухани-шығармашылық құндылықтарын нығайтуға септігін тигізеді. Ол қазақстандық біртектілік пен бірлікті нығайтуға және дамытуға, жаңа қазақстандық патриотизмді қалыптастыруға бағытталған.
Оқушылар сарайын аралау барысында Мемлекеттік хатшыға «Менің кәсібім» атты кәсіптік бағдарлау блогының жобалары таныстырылды. Олар қазіргі кезде «Қазақстан теміржолы» және «Қазатомөнеркәсіп» ұлттық компанияларымен ынтымақтастық арқылы табысты іске асырылуда.
Сонымен қатар, Г..Әбдіқалықова ұлттық интерактивті паркті,
3D-технологиялар қолданылатын сфералық және планетарлық көрініс түрінде проекцияланған планетарийді, обсерваторияны, роботты техника зертханасын аралап, классикалық балет секцияларының, халық аспаптары үйірмесінің жұмысымен  танысты. Сондай-ақ Мемлекеттік хатшыға әртүрлі үйірмелерге қатысушылар әзірлеген «жасыл технологияларды» ілгерілету аясындағы ғылыми жобалар таныстырылды.
Соңында жас журналистер тобы өздерінің алғашқы кәсіби сұхбатын өткізді. Г.Әбдіқалықова жас тілшілердің көкейінде жүрген барлық сауалдарына жауап берді.
Жалпы, Мемлекеттік хатшы Оқушылар сарайының жұмысын оң бағалап, Астанада және еліміздің басқа да өңірлерінде балаларға өзін-өзі дамыту үшін бірдей мүмкіндік жасау мақсатында қосымша білім беруді дамытудың маңызын атап өтті.
Мемлекеттік хатшы іс-шара қорытындысы бойынша мемлекеттік органдарға бірқатар нақты тапсырма берді.
///Келіссөз барысында Қазақстанның Ислам ынтымақтастығы ұйымына мүшелігі аясындағы екіжақты өзара іс-қимылдың негізгі жайттары талқыланды.
Сондай-ақ, тараптар Нұрсұлтан Назарбаевтың бастамасымен құрылған,  бүгінде құрамына 32 ел кіретін халықаралық азық-түлік қорының жұмысын ілгерілету мәселелерін қарастырды.
Бұдан бөлек, Ияд ибн Әмин Мадани Мемлекет басшысын Қазақстан тәуелсіздігінің 25 жылдығымен құттықтап, Нұрсұлтан Назарбаевтың аймақтық қақтығыстарды реттеуге бағытталған барлық бастамаларын қолдайтынын айтты.   

/// 
Кездесу барысында мәдени және тарихи мұраларды сақтау ісінде, білім және ғылым саласында халықаралық байланыстар аясын кеңейтудегі Қазақстан мен ЮНЕСКО-ның өзара ықпалдастығы мәселелері талқыланды.  
Елбасы Қазақстанның ЮНЕСКО-ны қолдайтынын және белсене ынтымақтасып келе жатқанын айтты. Нұрсұлтан Назарбаев И.Бокованың 2012 жылы Астанаға сапары аясында Әлемдік және дәстүрлі діндер лидерлерінің съезіне қатысуының маңыздылығын атап өтті.
ЮНЕСКО-мен біздің арамызда жақсы қарым-қатынас орныққан. «Адамзаттың ар-ұжданы» аталған бұл ұйым дәстүрлер мен мәдени құндылықтарды қорғайды. Қазақстан мәдениетінің көптеген айшықты даталары ЮНЕСКО-да атап өтілді, – деді Қазақстан Президенті.
И.Бокова өз сөзінде Қазақстан ЮНЕСКО-ның ең белсенді әрі ілкімді серіктесі болып саналатынын, соған байланысты ұйымның 70 жылдығында оның Бас конференциясының Нұрсұлтан Назарбаевсыз өтуін елестету мүмкін еместігіне назар аударды.
ЮНЕСКО Бас директоры Қазақстанның мәдениеттерді жақындастыруға байланысты ұсынған бастамалары мен жобаларының әлемдегі келісімді нығайту ісінде зор маңызы бар екенін де атап өтті. 



///Қасым-Жомарт Тоқаев ШЫҰ мүше мемлекеттер басшыларының шағын және кеңейтілген құрамда өтетін отырыстарына қатысады. Саммит қорытындысы бойынша бірқатар құжаттарға қол қойылады және қабылданады деп жоспарлануда.
Сонымен қатар, Мемлекет басшысы Қасым-Жомарт Тоқаев бірқатар екіжақты кездесулер, соның ішінде Қырғыз Республикасының Президенті Сооронбай Жээнбековпен, ҚХР Төрағасы Си Цзиньпинмен, сондай-ақ, Ауғанстан Ислам Республикасының Президенті Мұхаммед Ашраф Ғанимен екіжақты кездесулер өткізеді. 


///Мемлекеттер басшылары әңгімелесу барысында екі жақты ынтымақтастықтың, сондай-ақ өңірлік және халықаралық күн тәртібінің мейлінше өзекті мәселелерін талқылады.
Сонымен қатар екі ел басшылары алдағы кездесулер кестесін, соның ішінде биылғы 12 тамызда Ақтау қаласында өтетін Бесінші Каспий саммиті аясындағы кездесулер барысын қарастырды.
Телефон арқылы сөйлесуге Ресей жағы бастамашы болды.
///-
///Кездесу барысында Анар Жайылғанова Қасым-Жомарт Тоқаевқа «Президенттің кадрлық резервін» жасақтаудың негізгі аспектілері жөнінде егжей-тегжейлі баяндады.
Мемлекет басшысы аталған бастаманы жүзеге асырудың ерекше маңыздылығын атап өтіп, жалпы іріктеу үдерісінің барынша ашық болуын қамтамасыз етуді және барлық мүдделі тұлғалардың онлайн-платформа арқылы қатысуына жағдай жасауды тапсырды. 


///Қасым-Жомарт Тоқаев Шарль Мишельге Еуропалық кеңес төрағасы лауазымына сайлануына орай құттықтау жеделхатын жолдады.
«Бүгінде біздің екіжақты қарым-қатынастарымыз тың серпін алды. Еуропалық кеңес Қазақстанның негізгі саяси және сауда серіктесі болып қала береді. Серіктестікті кеңейту және ынтымақтастық жөніндегі келісім, сондай-ақ, Еуропалық кеңестің Орталық Азия бойынша жаңартылған Стратегиясы тығыз қатынастарымыздың жаңа кезеңіне және өңірдің орнықты дамып, өсіп өркендеуіне кең жол ашады, – делінген жеделхатта.
Қасым-Жомарт Тоқаев Шарль Мишельдің қызметіне табыс тілеп, Нұр-Сұлтан мен Брюссель арасында көпжақты ынтымақтастықты одан әрі ілгерілетуге сенім білдірді. 
/// 
Кездесуде сауда-экономикалық, көлік-транзиттік, ғылыми-техникалық және мәдени-гуманитарлық салалардағы екіжақты ынтымақтастықты нығайту мәселелері талқыланды. Сонымен қатар, халықаралық күн тәртібіндегі өзекті жайттар сөз болды.  
Қазақстан Президенті Пәкістанның жүйелі дамуындағы Н.Шарифтің атқарған рөлін атап көрсетті.  
Сіз күрделі жағдайда елде экономикалық және саяси реформаларды табысты іске асырып, Пәкістанның беделі мен рөлін көтеретін белсенді халықаралық саясат жүргізіп отырсыз. Қазақстан мен Пәкістан орналасқан өңірдің елдері өзара сауда және мәдени қарым-қатынастар тұрғысынан әрдайым тығыз байланысты болды. Ілгеріде Сіз біздің бұрынғы астанамыз Алматыға келген болатынсыз. Содан бергі аз уақыт ішінде біз жаңа елорда салдық, оны бүкіл қазақстандықтар мақтан тұтады. Бұл қала – біздің тәуелсіздігіміз бен еліміз егемендік жылдарында жеткен жетістіктердің символы, – деді Мемлекет басшысы.
Н.Шариф Нұрсұлтан Назарбаевқа шақыртуы үшін алғыс айтып, екі халықтың байланыстарының  сан ғасырлық тарихы бар екенін атап өтті.
Мен Сіздің көшбасшылық қасиетіңізге тәнтімін және Сізді ерекше қабілет иесі деп есептеймін. Бүгінде Астанадан біздің көретіндеріміздің бәрі – Сіздің еңбегіңіз, – деді Пәкістан Премьер-министрі.


///Кездесуде Қазақстанның Тұңғыш Президентіне Ассамблеяның қазіргі қызметі және ХХVII сессияда айтылған міндеттерді жүзеге асыру үшін қолға алынып жатқан шаралар туралы мәлімделді.
Нұрсұлтан Назарбаев Ассамблеяның тұрақтылықты сақтау және қоғамның бірлігін нығайту үшін атқарып жатқан жұмыстарының маңыздылығын атап өтті.
– Қазақстан халқы Ассамблеясы – қоғамды біріктіретін құрылым. Әр өңірде кіші ассамблеялар жұмыс істеуде, достық үйлері ашылды. Қазір еліміз үшін тұрақтылықтың маңызы зор. Тұрақтылық болмаса, барлық жетістіктерімізден айырыламыз. Сондықтан, Қазақстан халқы Ассамблеясының басты міндеті – халықтың бірлігін нығайту үшін қоғамды жұмылдыру, – деді Елбасы.
Ж.Түймебаев этномәдени бірлестіктердің Қазақстан Республикасының Тұңғыш Президентіне бейбітшілік пен келісімді сақтағаны, сондай-ақ ел экономикасын дамыту ісіндегі жетістіктері үшін зор ризашылық білдіретінін атап өтті.
 
Қазақстан Республикасының Тұңғыш Президенті – Елбасының Баспасөз қызметі

///Мемлекет басшысы мәслихат депутаттарымен, қоғамдық кеңес мүшелерімен, зиялық қауым, ардагерлер, кәсіподақтар мен жастар ұйымдарының өкілдерімен, мемлекеттік қызметшілермен кездесті.
– Атырау облысы – мәдени және адам әлеуеті мол аймақ. Өңірдің жетістіктері жергілікті халықтың өмір сүру сапасы мен табысының өсуіне ықпал етуі тиіс. Әкімдік, үкімет, бизнес – бәріміз осыған баса назар аударуымыз керек, – деді Қазақстан Президенті.
Мемлекет басшысы өңір халқының әл-ауқатын арттыруды қамтамасыз етуге, отандық өндірушілерді дамыту үшін мұнай-газ секторының әлеуетін барынша пайдалануға көңіл бөлді. Қасым-Жомарт Тоқаев Үкіметке үш ірі жоба аясында өнімдерді сатып алу және қызмет көрсету ісіндегі отандық тауарлар мен жергілікті мамандардың үлесін көбейту, шетелдік және отандық жұмысшыларды бірдей еңбекақымен қамтамасыз ету жөнінде жүйелі жұмыс жүргізуге тапсырма берді.
– Азаматтарымыз сапалы білім алып, жалақысы жоғары жұмысқа орналасуы үшін барлық жағдайды жасауымыз керек. Отандық кәсіпкерлерге де айтарым бар. Мемлекеттің және кез-келген компанияның ең басты байлығы адам екенін ұмытпаңыздар. Бастысы – жаңа жұмыс орындарын ашу, жұмысшылардың жалақысын арттыру, – деді Қасым-Жомарт Тоқаев.
Қазақстан Президенті экономика саласын әртараптандыру, соның ішінде полиэтилен, полипропилен өндіру және балық шаруашылығын дамыту жөніндегі жобаларды жүзеге асыру мәселелеріне тоқталды.
– Жергілікті экономиканың мұнай-газ және мұнай-химия кешендерінен басқа да салаларын дамыту қажет. Өңірдің балық өнеркәсібін қалпына келтіру және осы секторға инвесторлар тарту керек. Қабылданған шаралардың нәтиже бермей жатқанын көріп отырмыз. Біздің азаматтар нақты істер күтеді. Ауыл шаруашылығы министрлігі және әкімдік бұл мәселеге баса назар аударуы керек, – деді Мемлекет басшысы.
Қасым-Жомарт Тоқаев тұрғын үй, экология және көлік инфрақұрылымы мәселелерін шешуге ерекше тоқталды.
– Нағыз сапалы жол қандай болуы керек? Ең алдымен, сол жолды пайдаланатын тұрғындарды діттеген жеріне жылдам жеткізетін қауіпсіз жол болуы тиіс. Жөнделген жолдың саны емес, сапасы маңызды! Әкімдіктердің жұмысын осы талапқа сай бағалайтын боламын. Мысалы, қазір Индер мен Миялының арасындағы 120 шақырымды жүріп өту үшін 5 сағат керек. Ал жөндеуден кейін бұл аралықты 1,5 – 2 сағаттың ішінде жүріп өтуге болады, – деді Қазақстан Президенті.
Мемлекет басшысы ел бюджетін жоспарлау кезінде трансферлердің әділ бөлінуі мен жемқорлыққа қарсы жұмыстарды күшейту туралы да айтты.
Кездесу соңында Қазақстан Президенті қатысушыларды Қазақстан Республикасының мемлекеттік рәміздері күнімен және қасиетті Рамазан айының аяқталуымен құттықтап, табыс пен бақ-береке тіледі. 
Мемлекет басшысы атқарған мінсіз еңбектері үшін бірқатар азаматты алғыс хатпен марапаттады. Олардың арасында Атырау облыстық ауруханасының хирургиялық бөлімнің меңгерушісі А.Дүсіпов, «Болашақ К» қоғамдық бірлестігінің менеджері Г.Жұмабаева, мұнай және газ өңдеу цехының операторы Н.Ерғалиев, «Амангелді атындағы» балық шаруашылығы өндірістік кооперативінің жетекшісі У.Есалиев және  Атырау қалалық №17 орта мектеп лицейінің математика пәнінің оқытушысы С.Ерошенко бар.







/// 
Қазақстан Президенті кездесу барысында И.Әлиевке сапармен келіп, Қазақ хандығының 550 жылдығына арналған салтанатты жиынға қатысқаны үшін алғыс айтты.
Сонымен қатар Нұрсұлтан Назарбаев Қазақстан мен Әзербайжанның бауырлас халықтарын сан ғасырлар бойғы достық қатынастар байланыстыратынын атап өтті.
Біздің өзара қарым-қатынасымыз бір-бірімізге деген сенімді айғақтайды.  Менің ойымша, Қазақстанға Сіздің әрбір сапарыңыз –  елдеріміз арасындағы ынтымақтастықтың жаңа бір кезеңі. Бүгінде әлемдік экономика күрделі уақытты бастан өткеруде, алайда осындай жағдайдың өзінде біздің елдеріміз сауда-экономикалық салада тың байланыс көздерін жан-жақты іздестіру үстінде, – деді Мемлекет басшысы.  
Әзербайжан Президенті бауырлас Қазақстанға әрдайым зор ықыласпен келетінін айта отырып, екіжақты қарым-қатынастар өзара толық түсіністікке негізделгенін атап өтті.
И.Әлиев сондай-ақ барша Қазақстан халқын Қазақ хандығының 550 жылдығымен құттықтады.
Бүгінгі сөзіңіз, Қазақстанның тарихи өткені мен қазіргі дамуына жасаған талдауыңыз Сіздің елдің жеткен табыстарының ұлттық және тарихи тамыры өте тереңде жатқанын тағы бір мәрте көрсетіп берді, – деді Әзербайжан Президенті. 

///
	 

	Нұрсұлтан Назарбаев жиналысқа қатысушылар алдында сөйлеген сөзінде 1991 жылдық 16 желтоқсанында әлем ұлттары шоқжұлдызында жаңа жұлдыз – Қазақстан Республикасы жарқырап жанғанын атап өтті.

	– Бұл күні біз өзіміздің қазақстандық жолға қадам бастық. Біз ұлы миссияны іске асырдық – Тәуелсіздікті алғаш жариялағандар қатарында болдық. Уақыт зымырап өтуде. Егемен Қазақстан дүниеге келгеннен кейінгі оқиғалардың бәрі енді Мәңгіліктің еншісіне кетіп бара жатқан Тарих. Ол уақытты біз қазіргі ұлы жетістіктермен салыстыра отырып бағалаймыз. Бұдан жиырма екі жыл бұрын біз экономиканы көтеруді ғана армандаған едік. Ал биыл Қазақстан әлемнің бәсекеге ең қабілетті 50 елінің қатарына қосылды, – деді Қазақстан Президенті.

	Мемлекет басшысы халқымыз үшін қашанда жеті санының орны ерекше екенін айтты.

	– Еліміздің жаңа ғасырдағы жаңа бағдары – «Қазақстан 2050» стратегиясы да жеті басымдықтан тұрады. Тәуелсіздіктің тартуы ретінде халқымыз құн жетпес жеті қазынаға ие болды. Бірінші қазына – қасиетті де беделді еліміз, Мәңгілік Еліміз. Дау-дамайсыз шешімін тапқан он төрт мың шақырымнан астам шекарамыз Отанымызды біртұтас елге айналдырды. Көршімен тату, алыспен сыйлас ел болып отырмыз, – деді Нұрсұлтан Назарбаев.  

	Қазақстан Президенті екінші қазынамыз ретінде ел бірлігін атап өтті.

	– Біз туған елімізді бейбітшілік бесігіне айналдыра білдік. Елімізде тыныштық арқылы тұрақтылық, татулық арқылы тұтастық салтанат құрды. Бірлік, береке – біздің басты байлығымыз, құн жетпес қазынамыз. Егер тұғырымыз – тыныштық, тірегіміз – тұрақтылық, тілегіміз – татулық болса, онда еліміз тарихтан лайықты орнын алады. Тәуелсіздік халқымызды бейбітшілік пен келісімнің сақтаушысы – Ассамблеяның бірыңғай шаңырағының астына топтастырды. Біздің рухани бірлігіміз – зайырлы мемлекет пен қоғамның басты іргетасы, – деді Мемлекет басшысы. 

	Нұрсұлтан Назарбаев үшінші қазынамыз мәдениетіміз бен туған тіліміз болып саналатынына тоқталды.

	–  Қазір қазақ тілін көрші елдерден өзге Әзербайжан мен Армения, Беларусь, Польша, Мажарстан, Оңтүстік Корея, Германия, Ұлыбритания, АҚШ мемлекеттерінің белді оқу орындарында оқытады. Бұл мемлекеттердің қатары жыл өткен сайын толығуда. Әйгілі Кембридж университетінде қазақ тілі, тарихы мен мәдениеті туралы арнайы пән бар. Тәуелсіздіктің арқасында ұлттық мәдениетіміз қайта жаңғырды. Біз «Мәдени мұра» бағдарламасын жүзеге асырып, кеткенімізді келтірдік, кемдігімізді толтырдық. Біздің өнеріміз бен бай мәдени мұрамыз әлемдік рухани байлықтың бір бөлігіне айналды, – деді Қазақстан Президенті.

	Мемлекет басшысы Тәуелсіздігіміздің төртінші қазынасы индустриялық-инновациялық экономика екенін айтты.

	– Бүгінде жеріміздің байлығы барша халыққа тиесілі және соған қызмет етеді. Халықаралық сарапшылардың бағалауы бойынша, биыл Қазақстан минералдық ресурстарды басқару жөніндегі әлемдік рейтингте 19-шы орынға көтерілді. Біз жаhандық дағдарыстардан жақсы сабақ алдық. XXI ғасырдағы ұлттың табысты жолының бәрін индустриялық қуат пен инновация анықтайды, – деді Нұрсұлтан Назарбаев.   

	Қазақстан Президенті бесінші қазына ұлттық байлығымыздың түп негізі – Жалпыға Ортақ Еңбек Қоғамы екенін атап көрсетті.

	–Қазақстан және қазақстандықтардың қазіргі жетістіктерінің  барлығына біз қажырлы еңбегімізбен жеттік. Еңбек адамды мәртебелі, ал елді ұлы етеді, – деді Мемлекет басшысы.      

	Нұрсұлтан Назарбаев алтыншы қазынамыз мемлекеттің қуатын архитектуралық тұрғыдан танытқан Астана болып табылатынын жеткізді.

	– Оның жаңа орамдарында, саябақтарында және сәулеткерлік жауhарларында біздің Тәуелсіздігіміздің ұлы тарихы айнадағыдай көрініс тапқан. Сондықтан Астанаға деген сүйіспеншілік – Отанға деген перзенттік сезім. Бұл – жаңа қазақстандық патриотизмнің алтын арқауы, – деді Қазақстан Президенті.

	Мемлекет басшысы жетінші қазына жаһандық жауапкершілік пен барша адамзаттық бастамалар екеніне тоқталды.

	Салтанатты жиын соңы мерекелік концертке ұласты, сондай-ақ Қазақстанның Тәуелсіздік күні құрметіне салтанатты қабылдау өтті. 

	Сөздің толық мәтінін мына жерден қараңыз.



///
	 

	Брифинг барысында Нұрсұлтан Назарбаев екіжақты стратегиялық ынтымақтастық аспектілерін талқылаумен қатар, еліміз үшін қызығушылық тудыратын ең өзекті мәселелер бойынша Қазақстанның қолдауға ие болғанын мәлімдеді.

	- Ең маңызды мәселелердің бірі трансшекаралық өзендерді пайдалануды реттеу болып табылады. Си Цзиньпин Қытай Қазақстан экономикасына нұқсан келтіруі мүмкін әрекетке бармайтынын мәлім етті. Осылайша, трансшекаралық өзендер мәселесі келісім жолымен шешілетін болады және бұл үшін біз жұмыс тобын құрамыз. Сондай-ақ, біз Қытайға қазақстандық бидайды экспорттау туралы және селекция мен өсімдік шаруашылығы өнімдері салаларындағы үздік тәжірибені енгізу үшін пайдаланылуы мүмкін үлгілі аграрлық нысанды бірлесіп құру туралы уағдаластық. Бұған қоса, келіссөздер барысында Тынық мұхитындағы Ляньюнган портында қазақстандық терминал құрылысын салу үшін жер беру туралы мәселе қаралды. Өйткені біз үшін Азия-Тынық мұхиты өңіріне шығу мүмкіндігі өте маңызды, - деді Қазақстан Президенті.   

	Мемлекет басшысы осы негізгі мәселелер жаңадан сайланған ҚХР төрағасының биылғы бірінші жартыжылдықта Қазақстанға алғашқы сапары барысында қарастырылатынын атап өтті.

	Сонымен қатар, Қазақстан Президенті CNPC компаниясының басшылығы республикамыздың оңтүстік өңірлері үшін маңызды мәнге ие «Бозой-Шымкент» газ құбыры құрылысын биылғы қазан айында аяқтау жөніндегі жоспарды бекіткенін айтты.

	Бұдан бөлек, Астанада жаңа ұлттық би және балет академиясының құрылысын салу ұсынылды, ол келешекте осы саладағы қытайлық университетпен ынтымақтастық орнатуы мүмкін.

	Нұрсұлтан Назарбаев Шанхайда ЭКСПО көрмесін ұйымдастыруда оң тәжірибесі бар Қытай Астанада ЭКСПО-2017 көрмесіне дайындық жасауға және өткізуге белсене қолдау көрсете алатынын атап өтті.

	- Ең бастысы - көрмеге бес миллион адамның келуі. Сондықтан мен 2017 жылды Қазақстанда Қытай туризмі жылы деп жариялау туралы ҚХР Төрағасымен келістім. Сонда бізге келушілер қатары артады және ҚХР-нің арнаулы павильоны салынатын болады. Бұл достас ел бізге өте ауқымды іс-шараны өткізуге көмектесетін болады, - деді Мемлекет басшысы.     
///
	 

	Кездесу барысында Ө.Озғанбаев қоғамдық бірлестіктің қызметі мен алдағы кезеңдегі жұмыс жоспарлары туралы хабардар етті.

	Мемлекет басшысы біздің елімізде соғыс және еңбек ардагерлеріне қажетті көмек тұрақты түрде көрсетіліп, тұрғын үймен қамтамасыз ету мәселесі шешілетінін, өзге де әлеуметтік қолдаулар жасалатынын атап өтті.

	Ө.Озғанбаев елімізде Ұлы Отан соғысындағы жеңістің 70 жылдығын атап өтуге дайындық жүргізіліп жатқанын хабарлады және қазіргі уақытта Қазақстанда 6 мыңнан астам соғыс ардагері, 220 мың тыл еңбеккері тұратынын атап өтті.


///Әңгімелесу барысында Владимир Путин екі жақты одақтастық қарым-қатынастарды дамытуға зор еңбек сіңіргені үшін Нұрсұлтан Назарбаевқа алғыс білдіріп, оның Еуразиялық интеграция жобасын іске асырудағы тарихи рөлін атап өтті.
Ресей Президенті Қазақстанның Тұңғыш Президентінің Еуразия экономикалық одағы аясындағы ынтымақтастықты нығайту үдерістеріне белсенді атсалыса беретініне сенім білдірді.
Сонымен қатар, Владимир Путин Қасым-Жомарт Тоқаевты Мемлекет басшысы лауазымына кірісуімен құттықтап, жауапты қызметіне табыс тіледі.
Мемлекеттер басшылары Қазақстан мен Ресейдің барлық саладағы сындарлы ынтымақтастығын одан әрі ілгерілету үшін тығыз ықпалдастықта болуға, сондай-ақ күн тәртібіндегі халықаралық өзекті мәселелерді шешу жолында бірлесе жұмыс істеуге уағдаласты.
Сондай-ақ, Владимир Путин Қазақстан Президенті Қасым-Жомарт Тоқаевты жақын арада Ресей Федерациясына сапармен келуге шақырды.
///Әңгіме барысында қазіргі өзара іс-қимылдың бірқатар мәселелері қарастырылып, алдағы уақыттағы ынтымақтастықтың перспективалы бағыттары талқыланды.
Су инжинирингіне және мұнай-газ саласына арналған құбыр шығаруға маманданған Amiantit Group компаниясының басшылығы елімізде қолайлы инвестициялық жағдай жасалып отырғаны үшін ризашылық танытты.
Тараптар әріптестік қарым-қатынастың одан әрі дами беретініне сенім білдірді.

///Қазақстан Президентінің Алматыға жасаған жұмыс сапары И.Жекенова атындағы қалалық клиникалық жұқпалы аурулар ауруханасының жаңа филиалына барудан басталды.
Қасым-Жомарт Тоқаев 500 адамға стационарлық медициналық жәрдем беруге арналған және заманауи құрылғылармен жабдықталған палаталарды аралап көрді.
Мемлекет басшысына қаладағы медициналық-демографиялық ахуал және COVID-19 індетіне қарсы күресу үшін қабылданған шаралар, сондай-ақ, медициналық жедел жәрдем қызметінің жұмысы жөнінде баяндалды. Президент медицина қызметкерлерімен әңгімелесу барысында ұлттық денсаулық сақтау саласын одан әрі дамыту, медициналық мекемелерді қажетті құрылғылармен жабдықтау, төсек-орын мен инфрақұрылымды жаңарту, сондай-ақ, дәрігерлердің еңбекақысын арттыру мәселелеріне тоқталды.
– 2023 жылға қарай медицина қызметкерлерінің еңбекақысын бүкіл экономикадағы орташа жалақыдан екі есе жоғары деңгейге жеткізу міндеті қойылады. Алғашқы медициналық санитарлық жәрдем беру ісін дамытуға баса мән беріледі. Өкінішке қарай, біз бұл салаға уақытында назар аудармадық. Эпидемия мұндай іс-қимылдардың қате екенін көрсетті. Қазір жіберген қателіктерге дұрыс көңіл бөліп, оларды түзетуіміз керек. Әрине, медицина әрдайым басты назарымызда болады, – деді Қасым-Жомарт Тоқаев.
Мемлекет басшысы коронавирустың ықтимал жаңа толқынына дайын болудың маңызды екенін атап өтті. Осы ретте азаматтарымыздың өмірі мен денсаулығын сақтау үшін барлық ресурсты жұмылдыру қажеттігін айтты.
– Қазір бүкіл әлемдегі жағдай күрделі. Еуропа мен Америкада коронавирустың екінші толқыны өтіп жатыр. Осындай жағдайда біз қырағылық танытып, дайын болуымыз қажет. Пандемияның бірінші толқынынан жақсы сабақ алдық. Бұл тәжірибенің пайдасы болады. Әрине, қиын болды, қателіктер жіберілді, соның ішінде, Денсаулық сақтау министрлігі тарапынан да ағаттықтар кетті. Бұл қателіктерді жұмыс барысында жөндеуге тура келді. Дегенмен, кез келген тәжірибенің, тіпті ауыр болса да, пайдасы бар.  Сондықтан екінші толқынға дайын болайық. Содан кейін бүкіл дүние жүзімен, халықаралық қоғамдастықпен бірге барлық қиындықты лайықты түрде еңсеруге тиіспіз, – деді Президент.
Кездесу саңында Мемлекет басшысы пандемияға қарсы күрестің күрделі жағдайында атқарған қажырлы еңбектері үшін дәрігерлерге ризашылық білдірді.
 











///Қазақстан Президенті Әзербайжанның азаттығы мен аумақтық тұтастығы жолында қаза тапқан батыр перзенттері жерленген Шаһиттер аллеясындағы мәңгілік алауға гүл шоғын қойды.
Сондай-ақ, Мемлекет басшысы Әзербайжанның жалпыұлттық көшбасшысы Гейдар Әлиев пен оның зайыбы Зарифа Әлиеваның бейітіне гүл шоғын қойды.


///Мемлекеттік хатшы Түркия Республикасына жұмыс сапары барысында қазақ диаспорасы және қазақстандық студенттер қоғамдастығы өкілдерімен кездесті. Түркиядағы қазақ диаспорасы өткен ғасырдың елуінші жылдары қалыптаса бастады. Бүгінде оған 10 мыңға жуық адам мүше.
Кездесу Мемлекет басшысының «Төртінші өнеркәсіптік революция жағдайындағы дамудың жаңа мүмкіндіктері» атты жолдауының басты ережелерін талқылауға арналды. Мемлекеттік хатшы бүгінде Қазақстан Республикасының табысты әрі заманауи мемлекетке айналғанын атап өтті. Бұл – Нұрсұлтан Назарбаевтың халықтың әл-ауқатын жан-жақты арттыруға бағытталған стратегиялық бағдарын іске асыру нәтижесінде мүмкін болған жетістік. 2017 жылдың қорытындысы бойынша ІЖӨ өсімі – 4 пайызды, инфляция деңгейі – 7,1 пайызды, жұмыссыздық деңгейі – 5 пайызды құрады.
Гүлшара Әбдіқалықова былтырдан бері экономиканың жаңа моделін қалыптастыруға, саяси реформа жүргізуге және қоғамдық сананы жаңартуға бағытталған елдің Үшінші жаңғыруы жүзеге асырылып жатқанын айтты. Жаңғыру үдерістерінің өзегі «Рухани жаңғыру» жобасы болып саналады.
Г.Әбдіқалықова жолдауда Мемлекет басшысының Индустрия – 4.0 элементтерін енгізуге баса мән бергеніне назар аударды. Сондықтан бірінші басымдық жаңа технологиялық құрылымға қол жеткізуге негізделген экономикалық өсімді қамтамасыз етуге бағытталған.
Жолдауда жаңғырудың негізі ретінде адам капиталының маңызы ерекше атап өтілген. Бүкіл халқымызды қамтитын өзіміздің білім беру жүйесін қалыптастыруды жеделдету міндеті қойылды. Бұл ретте әрдайым өзгерістерге бейім болу және жаңа білімді меңгеру қабілетін дамыту негізгі басымдыққа айналмақ.
Қазақстан қоғамының идеалы айқындалды, ол – өзінің тарихын, тілін, мәдениетін білетін, сондай-ақ заманына лайық, шет тілдерін меңгерген, озық әрі жаһандық көзқарасы бар қазақстандық.
Мемлекеттік хатшы жолдауда қойылған басты міндетті атап өтті. Ол: «Біз жаңа заманға сай болу үшін Төртінші өнеркәсіптік революция жағдайындағы тарихи өрлеу бастауында тұрған біртұтас ұлт болуымыз керек».
Соңында Гүлшара Әбдіқалықова кездесуге қатысушыларды тарихи отанымен байланысты нығайта беруге, өздерінің пайдалы еңбегі мен үздік білімі арқылы Қазақстанның дамуына, жаһандық қоғамдастықтың маңызды әрі жауапты мүшесі ретіндегі еліміздің халықаралық беделін арттыра түсуге өз үлестерін қосуға шақырды.
/// 
Г.Әбдіқалықова А.Бушездің екіжақты қарым-қатынасты кеңейту жөніндегі ауқымды жұмысына және Қазақстан мен ЕО арасындағы келіссөздер үдерісін дамытуға қосқан жеке үлесі үшін алғыс білдірді. Бейбітшілікті, достықты және ынтымақтастықты нығайтуға қосқан еңбегі үшін Еуропалық Одақтың елшісі Қазақстан Республикасының Құрмет грамотасымен, сондай-ақ «Қазақстан Конституциясына 20 жыл» мерекелік медалімен марапатталды.
2015 жылғы 20 қаңтарда Брюссельде Қазақстан Республикасы мен Еуропалық Одақ арасындағы кеңейтілген серіктестік және ынтымақтастық туралы жаңа келісімді алдын ала дәйектеу сындарлы өзара іс-қимылдың маңызды нәтижесіне айналды. Оған биыл күзде қол қойылады деп жоспарланып отыр.
Кездесу барысында халықаралық күн тәртібіндегі өзекті мәселелер мен екіжақты ынтымақтастықтың келешегі талқыланды.
Кездесу соңында Мемлекеттік хатшы екіжақты қарым-қатынастың деңгейі жоғары екенін атап өтті, сондай-ақ сыртқы саясат, әлеуметтік-экономикалық және мәдени-гуманитарлық салалардағы өзара іс-қимылдың жүйелі әрі оң қарқыны сақталатынына сенім білдірді.
Бүгінгі таңда Еуроодақ біздің негізгі сауда және инвестициялық серіктесіміз болып саналады. 2014 жылдың қорытындысы бойынша Қазақстанның ЕО-мен сыртқы сауда көрсеткіші 53 миллиардтан астам АҚШ долларын құрады, бұл – біздің еліміздің  барлық сыртқы сауда айналымының жартысынан астамы. Биылғы қаңтар – мамыр ішінде аталған көрсеткіш 13,9 миллиард АҚШ долларына жетті (ҚР сыртқы саудасының жалпы көлемінің 53,3 пайызы).
Өткен 10 жылда Қазақстан мен ЕО арасындағы тауар айналымы 13 есеге, ал Қазақстан экономикасына салынған еуропалық инвестицияның көлемі 10 есеге ұлғайды. Қазақстанның тауар айналымының 50 пайызы және шет елдерден тартылған инвестицияның жартысынан астамы Еуропа елдерінің үлесіне тиеді.
///Кездесуге Жоғарғы сот төрағасы Қ.Мәми, Астана халықаралық қаржы орталығының басқарушысы Қ.Келімбетов қатысты.
Тағылымдама аясында стипендиаттар ағылшын соттары жұмысының қағидаттарын, сот төрелігі, соттың заң шығару қызметі мен сот үлгілері, халықаралық құқықтық төрелік мәселелерін зерделейтін болады.
Сондай-ақ, Ұлыбритания соттарында, жетекші заңдық және адвокаттық кеңселерінде тәжірибеден өту жоспарланған.
Мемлекеттік хатшы Г.Әбдіқалықова құттықтау сөзінде «Қазақстанның Үшінші жаңғыруы: жаһандық бәсекеге қабілеттілік» атты жолдауда Мемлекет басшысы еліміздің әлемдегі ең озық 30 ел қатарына қосылуына бағытталған 5 негізгі басымдықты айқындап бергенін атап өтті.
Басты міндеттің бірі – экономикалық өсімнің жаңа моделінің маңызды бір бөлігі ретінде адами капитал мен білім беру сапасын жақсарту. Еліміздің орнықты дамуын қамтамасыз ету және оның жаһандық бәсекеге қабілеттілігін артыру адами капиталдың жоғары білім алу деңгейіне қол жеткізу үшін инвестиция салуды талап етеді.
Мемлекеттік хатшы «Болашақ» бағдарламасы іске асырылған 24 жылда 12 271 стипендия тағайындалғанын атап өтті. 9 427 маман даярланып, түлектердің 98%-і жұмысқа орналастырылған. Бүгінде 1 300-ден аса стипендиат білім алуда.
Заң үстемдігін қамтамасыз ету, соның ішінде Ұлт жоспарында белгіленген «Астана» халықаралық қаржы орталығын құру мақсатымен судьялардан, заңгерлерден және қаржыгерлерден құралған жекелеген мақсатты топтар айқындалды.
Соңында Г.Әбдіқалықова тағылымдаманың мамандандырылған бағдарламасынан өту Мемлекет басшысы белгілеп берген Бес институционалдық реформаны табысты іске асыру барысында стипендиаттардың кәсіби біліктілігін арттыруға мүмкіндік беретініне сенім білдірді.
/// 
Кездесу барысында С.Кулагин Мемлекет басшысына өңірдің негізгі әлеуметтік-экономикалық көрсеткіштері, мемлекеттік бағдарламалардың жүзеге асырылу барысы, сондай-ақ алдағы кезеңге арналған жоспарлары туралы баяндады.
Нұрсұлтан Назарбаев өндіріс көлемін ұлғайту және жаңа жұмыс орындарын ашу мақсатымен «Нұрлы жол» бағдарламасы аясында шағын және орта бизнесті қолдау жұмыстарын жалғастыру қажеттігіне назар аударды. Қазақстан Президенті жылу беру маусымына уақытылы әрі сапалы дайындалудың маңыздылығын да атап өтті.
Ақмола облысының әкімі биылғы бірінші жартыжылдықтың қорытындысы бойынша нақты сектор салаларында өсім көрсеткіші қамтамасыз етілгенін айтты. Айталық, өнеркәсіп саласында өндірістің нақты көлем индексі  106,5%-ке жетіп, республика бойынша көшбасшы көрсеткішке айналды.
С.Кулагиннің айтуынша, Индустрияландыру картасы аясында жүзеге асырылған 62 жоба 6 мыңнан астам жұмыс орнын ашуға мүмкіндік берген. Жыл аяғына дейін тағы 20 жаңа жобаны іске қосу жоспарланған. Ауыл шаруашылығында мал басы мен құстың өсімі қамтамасыз етіліп, мал шаруашылығы өнімдерінің өндірісі ұлғайды. Өңірдегі ауыл шаруашылығы дақылдарының егіс алқабы 4,2 миллион гектар болса, соның 3,8 миллион гектарына астық егілген.
Қазақстан Президентіне Астананың айналасында «азық-түлік белдеуін» дамыту аясында жүргізіліп жатқан жұмыстар мен іске қосу жоспарланып отырған бірқатар жаңа жобалар туралы да баяндалды.
Мемлекет басшысы кездесу қорытындысы бойынша бірқатар нақты тапсырма берді. 

///Қатар басшысы Қасым-Жомарт Тоқаевты Қазақстандағы президент сайлауындағы айқын жеңісімен және Президентті ұлықтау рәсімінің сәтті өтуімен құттықтады.
Шейх Тәмим бен Хамад Әл-Тәни Мемлекет басшысына табыс тілеп, оның жоғары қызметі қазақ халқының ырысы мен бірлігін нығайтуға бағытталатынына сенім білдірді.
Қазақстан Президенті Қатар Әміріне құттықтағаны үшін ризашылық білдіріп, екіжақты ықпалдастықты одан әрі пәрменді түрде жалғастыруға ниетті екенін айтты.
Әңгімелесу барысында екі ел арасындағы байланыстарды одан әрі дамыту мәселелері талқыланды.
Телефон арқылы сөйлесуге қатар тарапы бастамашы болды.
 
///
	- ХХХ жазғы Олимпиялық ойындардың жеңіл атлетика сынындағы жеңісіңмен және алтын медаліңмен құттықтаймын.

	Қазақстандықтар сен жарысқа шыққан кезде ерекше толғаныста болды. Сен олардың үміті мен сенімін толықтай ақтап, біздің атлеттеріміз әлемнің күшті спортшыларының қатарына енгенін тағы да дәлелдедің.

	Сенің жеңісің еліміздің көптеген жас спортшылары үшін үлгі-өнегеге айналатынына және мыңдаған балалар мен жасөспірімдердің жеңіл атлетикамен шұғылдануына ықпал ететініне сенемін.

	Саған алдағы уақытта да табыстар және жаңа спорттық биіктерді бағындыра беруіңді тілеймін, - делінген құттықтау жеделхатында.

	     

	 

	 

	 
///Мемлекет басшысы Ақордада облыстардың және Нұр-Сұлтан, Алматы, Шымкент қалаларының әкімдерімен кеңес өткізді.
Қазақстан Президенті әкімдердің алдына бірқатар міндет қойды. Мемлекет басшысы ең алдымен азаматтардың құқықтары мен бостандығын, олардың тыныштығы мен қауіпсіздігін қамтамасыз етуді тапсырды.
– Елімізде заң үстемдік етуі тиіс. Заң алдында билік өкілдері де, азаматтар да бірдей. Бастысы – халықпен диалог орнату. Билік халықты тыңдап, олардың талап-тілектеріне зейін қоюы керек. Шенеуніктер кабинеттерінде отырмауы керек. Тұрғындармен жұмыс істеуі керек. Әкімдер мемлекеттің саясатын азаматтарға түсіндіруі тиіс, – деді Қасым-Жомарт Тоқаев.
Қазақстан Президенті әкімдердің қызметі жаңа жұмыс орындарын ашуға бағытталуы керек екенін айтты. Бұл әкімдер жұмысының басты көрсеткіші болады.
Қасым-Жомарт Тоқаев жаңадан құрылған Ұлттық қоғамдық сенім кеңесіне мүше болатын азаматтарды барлық өңірден ұсыну қажет екенін айтты. Оларды іріктеу әділ болуы шарт.
Мемлекет басшысы жастар саясатына да тоқталып, ол үшін әлеуметтік лифтілер қалыптастыру қажеттігін айтты.
– Менің тапсырмам бойынша, Президенттің кадрлық резерві құрылып, оған 300 жас маман енгізіледі. Әкімдердің міндеті – резервке ең дарынды және келешегінен үміт күттіретін жас басқарушыларды іріктеу, – деді Қасым-Жомарт Тоқаев.
Соңында Мемлекет басшысы бірқатар нақты тапсырма берді.



///Мемлекет басшысы кездесу барысында Жәнібек Кәрібжановтың Қазақстанды дамытуға және ел тәуелсіздігін нығайтуға ерекше үлес қосқанын атап өтті.
Нұрсұлтан Назарбаев Ж.Кәрібжановтың маңызды мемлекеттік лауазымды қызметтерде өзіне жүктелген барлық міндетті зор жауапкершілікпен атқарғанын айтты.

/// 
Кездесу барысында Р.Гасанов Қазақстан Президентіне ұйымның қазіргі қызметі мен ертеңге жоспарланып отырған Түркітілдес мемлекеттер ынтымақтастық кеңесінің Бесінші саммитіне дайындық туралы баяндады.
Мемлекет басшысы алдағы саммиттің Түркі кеңесіне мүше елдер арасындағы өзара іс-қимылды нығайту тұрғысынан маңызды екенін атап өтті. Қазақстан Президенті ынтымақ, сондай-ақ жүзеге асырылатын жобаларға жан-жақты қолдау көрсету түркітілдес мемлекеттер алдына қойылған міндеттерді табысты іске асырудың кепілі екенін айтты.
Р.Гасанов Нұрсұлтан Назарбаевты және Қазақстан халқын Қазақ хандығының 550 жылдығымен құттықтап, бұл мереке бүкіл түркі әлеміне ортақ екенін айтты. 

///Кездесу барысында Дүниежүзілік банктің Қазақстандағы алдағы жылдарға арналған жоспарлары талқыланды.
Сирил Мюллер Қасым-Жомарт Тоқаевқа әртүрлі сектордағы ынтымақтастықтың қорытындылары, соның ішінде, ауыл шаруашылығы, жаңа технология және жасанды интеллект салаларындағы бірлескен жобалардың жүзеге асырылуы жөнінде мәлімет берді.  
Сонымен қатар, мемлекеттік басқарудың тиімділігін арттыру және халыққа көрсетілетін мемлекеттік қызмет салаларындағы өзара ықпалдастық мәселелері қарастырылды.
Дүниежүзілік банк тікелей шетелдік инвестициялар тарту бойынша Қазақстанды Орталық Азиядағы көшбасшы ретінде мойындайды және осы бағытта елімізге одан әрі жан-жақты қолдау көрсетуге, сондай-ақ, өңірлік кооперацияның дамуына септігін тигізуге ниетті.
 


///Қымбатты қазақстандықтар! 
Баршаңызды қасиетті Құрбан айт мейрамымен құттықтаймын!
Жасампаздықтың, ізгілік пен мейірбандықтың нышаны болған осынау жарқын мереке адамдарды қайырымдылық пен жанашырлыққа үндейді.  Ол қазақстандықтардың жүрегіне жақындарына деген сүйіспеншілік ұялатады, адамгершілік құндылықтарды нығайта отырып, көмекке мұқтаж жандарға қамқорлық жасауға жетелейді және рухани дәстүрлерге баулиды.    
Қазақстан табысты дамыған 25 жылда Құрбан айт шын мәнінде Ел бірлігі мен қоғамдағы конфессияаралық келісімді нығайта түсуге бірегей ықпал еткен айтулы мейрамға айналды.  
Осынау қасиетті мереке күндері әрбір отбасына бейбітшілік пен келісім, амандық және құт-береке тілеймін!
Шаңырақтарыңыз шаттық пен бақытқа толсын!  
/// 
Шағын және кеңейтілген құрамда өткен кездесу барысында мемлекеттер басшылары екіжақты ынтымақтастықтың негізгі бағыттарын талқылап, күн тәртібіндегі халықаралық өзекті мәселелер жөнінде пікір алмасты.
Мемлекет басшысы Франция Қазақстанның маңызды серіктестерінің бірі екенін, елдеріміздің арасында бүгінде экономика және саясат мәселелері бойынша толық түсіністік орнағанын айтты.
Нұрсұлтан Назарбаев пен Франсуа Олланд Франция Президентінің Астанаға жасаған кейінгі сапары кезінде қол жеткен уағдаластықтардың жүзеге асырылу барысын да талқылады.
Қазақстан Президенті бүгінде Астана мен Париж арасында сауда-экономикалық, инвестициялық, мәдени-гуманитарлық, сондай-ақ аэроғарыш салаларындағы ықпалдастықтың зор әлеуеті бар екенін атап өтті.
Кездесу барысында Нұрсұлтан Назарбаев Франция Президентін І дәрежелі «Достық» орденімен марапаттады.
Келіссөздер қорытындысы бойынша төмендегідей құжаттар қабылданды:
- Қазақстан Республикасы Президенті мен Француз Республикасы Президентінің бірлескен декларациясы;  
- Астана қаласында өтетін Халықаралық ЭКСПО-2017 мамандандырылған көрмесіне Француз Республикасының қатысуы туралы шарт;
- Қазақстан Республикасының Инвестициялар және даму министрлігінің Аэроғарыш комитеті мен Француз Республикасының Ғарыштық зерттеулер ұлттық орталығы арасындағы Ғарыш бойынша ынтымақтастықты дамыту саласындағы ниеттестік туралы декларация;
- Қазақстан Республикасы Білім және ғылым министрлігі мен Француз Республикасы Жоғары білім және ғылым министрлігінің бірлескен декларациясы. ­­­







///Мемлекет басшысы Ораза айт мерекесінде «Нұр Астана» мешіті мен «Астана» медресе колледжіне барды.
Қасым-Жомарт Тоқаев оқу орнының жұмысымен танысып, оқу үдерісі мен материалдық-техникалық базасының жоғары деңгейде екенін айтты.
Студенттермен әңгімелесу барысында Қазақстан Президенті оқу және жатын орындарының жағдайын сұрады. Қасым-Жомарт Тоқаев мұндай оқу орнында оқитын шәкірттер ынталы әрі тәрбиелі болуы керектігін атап өтті.
– Сіздерді қасиетті Ораза айт мерекесімен құттықтаймын. Аспанымыз ашық, жақсылықтар мол болсын, бақ-береке тілеймін. Келесі Рамазан айына басымыз аман, бауырымыз бүтін, халқымыздың төрт құбыласы түгел жетуге нәсіп етсін. Дұға-тілектеріңіз қабыл болсын! – деп тіледі Мемлекет басшысы.
Соңында Қазақстан Президенті еліміздің игілігі үшін дұға жасады.
 







///Құрметті отандастар! 
Барша мұсылман қауымын Ораза айт мерекесімен шын жүректен құттықтаймын.
Адамгершілікке, мейірім мен қайырымдылыққа үндейтін қасиетті Рамазан айының аяқталуы – күллі мұсылман үмбеті үшін маңызды мереке. 
Ораза айт күндері әр мұсылман туған-туыстары мен бауырларына қамқорлық көрсетіп, мұқтаж жандарға қол ұшын созып, өзінің рухани дамуына зор мән береді.
Ізгі ойлар мен игі істер өзара түсіністік пен келісімге бастайды, адамдарды ортақ мақсат-мүддеге жетелейді.   
Қазақстан – бейбіт өмір мен жасампаздықтың мекені. Өзге діни сенімдерге құрмет, толеранттылық пен адамгершілік құндылықтар – халқымызға тән игі қасиеттер.  
Ислам ілімі Отанға деген сүйіспеншілік пен ұлттық дәстүрге берік қоғамымыздың рухани жаңғыру идеясына толық сай келеді.  
Еліміз аман, жұртымыз тыныш болсын!  
Әр шаңыраққа бақ-береке тілеймін!
Ораза айт құтты болсын!
 
/// 
17 ақпанда Нұрсұлтан Назарбаевтың Қазақстанда тіркелген шетелдік дипломатиялық миссиялар басшыларымен кездесуі жоспарланып отыр.
Ал 18 ақпанда Қазақстан Президентінің Ресей Қауіпсіздік Кеңесінің Хатшысы Николай Патрушевпен кездесуі жоспарланған. 
///Кездесу барысында компанияның Қазақстандағы қызметінің негізгі бағыттары, оның ішінде "Астана" халықаралық қаржы орталығының шеңберіндегі ынтымақтастық мәселесі талқыланды.
Мемлекет басшысы Дэвид Соломонға компаниясының Қазақстандағы жекешелендірудің кешенді жоспарын іске асыруға қатысқаны, сондай-ақ, 2018 жылы АХҚО биржасы акционерлерінің қатарына кіргені үшін алғыс айтты.
Қасым-Жомарт Тоқаев "Goldman Sachs" компаниясымен ынтымақтаса отырып Қазақстанда жаңа жобаларды іске асыруға қызығушылық танытты. Атап айтқанда, АХҚО-мен өзара іс-қимыл аясын кеңейту және қазақстандық компаниялардың IPO-ға шығуына жәрдемдесу мәселелерінде тығыз жұмыс істеуге ниет білдірді.

///Кездесуге Армения, Беларусь, Қырғызстан, Ресей, Тәжікстан президенттері – Серж Саргсян, Александр Лукашенко, Алмазбек Атамбаев, Владимр Путин, Эмомали Рахмон, сондай-ақ ҰҚШҰ-ның бас хатшысы міндетін атқарушы Валерий Семириков қатысты.
Бейресми кездесу барысында ҰҚШҰ-ға мүше мемлекеттер басшылары ұйымды одан ары дамыту және қауіпсіздікті қамтамасыз ету саласындағы ынтымақтастықты нығайту мәселелерін талқылады.  
Нұрсұлтан Назарбаев Ұжымдық қауіпсіздік шарт ұйымына қатысушы елдер үшін биыл мерейтойлық жыл екенін атап өтті.  
Осыған орай Қазақстан Президенті кездесуге қатысушыларды Шартқа қол қойылғанына 25 жыл толуымен құттықтап, оның ұлттық және өңірлік қауіпсіздікті қамтамасыз етудегі, сондай-ақ ұйымға мүше мемлекеттердің тұтастығын нығайтудағы маңыздылығын ерекше атап өтті.
Сонымен бірге, Мемлекет басшысы ҰҚШҰ-ның қауіпсіздік саласындағы басқа да халықаралық институттармен және ұйымдармен өзара іс-қимылының аясын кеңейту мәселесіне қатысушылар назарын аударды.
Бұдан бөлек, ұйым мүшелері қазіргі заманғы өңірлік және жаһандық қатерлермен күрес жолында күш жұмылдыру мүмкіндіктерін қарастырды.
Кездесу соңында ұйымға мүше мемлекеттердің басшылары Юрий Григорьевич Хачатуровты ҰҚШҰ-ның бас хатшысы етіп тағайындады.   


///Қасым-Жомарт Тоқаев съезд делегаттарына мемлекет пен қоғамды түбегейлі жаңарту үдерісі басталғанын айтты. Президенттің пікірінше, «Аmаnаt» осы жүйелі өзгерістерге белсене атсалысып келеді. Сонымен қатар партияның қолға алынған реформаларға жан-жақты қолдау көрсетіп, «халық үніне құлақ асатын мемлекет» тұжырымдамасын тиімді жүзеге асыруға қосып жатқан үлесіне тоқталды.
 – «Аmаnаt» әлеуметтік әділдік қағидатын орнықтыруға әрдайым баса мән береді. Мемлекеттілікті нығайту және ел бірлігін бекемдеу – ұйымның айрықша миссиясының бірі. Өткен съезде партияға ребрендинг жасау қолға алынды. Сондай-ақ, оны институционалдық тұрғыдан жаңарту жұмысы басталды. Партия бұл міндеттерді орындауға дереу кірісіп кетті. Нақты нәтиже бар, өзгерістерді қазірдің өзінде көріп отырмыз. Осы қарқынды бәсеңдетпей, жұмысты одан әрі жалғастыру керек, – деді Мемлекет басшысы.

Президент наурыз айының ортасында Қазақстан халқына арнаған Жолдауында саяси реформалардың ауқымды бағдарламасын ұсынғанын еске салды. Сонымен қатар бірден Конституцияға енгізілетін өзгерістер мен толықтырулардың жобасын дайындау жөнінде ауқымды жұмыс басталғанын, онсыз жоспарланған саяси реформаларды тиімді жүзеге асыру мүмкін емес екенін атап өтті.
– Конституциялық реформаның мақсаты – елімізді саяси тұрғыдан одан әрі жан-жақты жаңғыртудың берік іргетасын қалау. Өткен аптада Конституциялық кеңеске түзетулер жобасы жолданды. Оның қабылдануы мемлекеттік институттарды құрудың және қызметінің мүлде жаңа үлгісін – Жаңа Қазақстанды құруға мүмкіндік береді. Азаматтар тарапынан: «Жаңа Қазақстан дегеніміз не?», - деген сауал жиі қойылып жүр. Менің ойымша, бұл сұраққа қысқа да нұсқа жауап беруге болады. Жаңа Қазақстан дегеніміз – шын мәнінде Әділетті Қазақстан. Азаматтарға әлеуметтік әділдік жетіспейтінін мойындайықшы. Қарапайым халықтың мүддесі үнемі елене бермейді, кейде, тіпті әділетсіздік мемлекеттік аппарат өкілдері тарапынан да жасалып жатады. Азаматтардың мемлекеттік мекемелерге сенімсіздігі осыдан туындайды. Сондықтан «Amanat» партиясының алдында осы олқылықтардың орнын толтыру міндеті тұр. Азаматтық қоғам мен билік арасындағы дәнекер болу үшін сіздер халық өкілдерімен етене жұмыс істеулеріңіз керек, – деді Қасым-Жомарт Тоқаев.

Сонымен қатар Конституцияға енгізілген өзгерістер мен толықтырулар елдің бүкіл саяси архитектурасын кешенді түрде қайта қарауға, билік тармақтары арасындағы тежеу ​​мен тепе-теңдіктің неғұрлым теңгерімді жүйесін құруға бағытталғанын айтты. Президенттің пікірінше, біз суперпрезиденттік басқару түрінен түбегейлі бас тартамыз, Парламент пен мәслихаттардың өкілеттігін күшейтеміз. Партиялық-саяси жүйені жаңғырту – басым бағыттың бірі.

Мемлекет басшысы партиялар мен сайлау туралы заңнамаларды либерализациялау қоғамның рөлін күшейтеді. Бұл – биліктің барлық деңгейінде қабылданатын шешімдеріне қатысты. Президенттің пайымынша, азаматтардың дауысы үшін бәсеке күшейіп, саяси үдерістердің қарқыны мен мазмұны өзгереді.
– Жалпы алғанда, партиялық алаңда сең қозғалғанын көріп отырмыз. «Adal» партиясының «Аmanat» партиясымен бірігу жөніндегі бастамасы – басталған өзгерістердің жарқын көрінісі. «Adal» партиясының жетекшілері мен мүшелеріне осы маңызды шешімдері үшін ризашылығымды білдіремін. Жаңа Қазақстанды құрамыз десек, елге жанашыр қоғамдық-саяси күштердің бәрі жұмылуы керек. Бұл ретте, партиялардың өзара тіл табысып, саяси жүйені дамытуы аса маңызды. Сондықтан, «Adal» партиясының  бастамасын қолдап, онымен біріккен жөн деп санаймын. «Adal»  – өз жақтастары бар, қалыптасқан партия. Саяси бәсеке артып келе жатқан қазіргі кезеңде мұның айрықша мәні зор, – деді Қасым-Жомарт Тоқаев.

Жиында Мемлекет басшысы жауапты әрі аса маңызды кезеңге қадам басқанымызға тоқталды. Президенттің айтуынша, конституциялық реформа – Тәуелсіздік тарихындағы жаңа белес. Мұның бәрі уақыт талабынан және қоғам сұранысынан туындап отыр.
– Мен бұған дейін партия төрағасы лауазымынан босап, ұйым қатарынан шығатынымды айттым. Осы ұйғарымды жүзеге асыратын кез келді. Бүгіннен бастап «Amanat» партиясының төрағасы ретінде өкілеттігімді тоқтатып, партиядан шығу туралы шешім қабылдадым. Бұл қадамның символдық мәні бар. Осы орайда, Президент сайлауында маған сенім артып, қолдағандарыңыз үшін баршаңызға алғысымды айтамын. Сондай-ақ, жауапты сәтте партия тізгінін сеніп тапсырғандарыңыз үшін ризашылығымды білдіремін. Біз бірлесіп, көп жұмыс атқардық. Дегенмен, уақыт бір орында тұрмайды. Қазір талай нәрсе өзгеруде. Алдымызда ауқымды міндеттер бар. Бүгінде еліміздегі барлық саланы түбегейлі монополиядан арылту аса маңызды. Осы үдерістен саяси жүйе де сырт қалмауы керек. Мемлекет басшысы ешбір партияға басымдық бермегені жөн, яғни саяси тұрғыдан бейтарап болуы қажет. Бұл – менің айқын ұстанымым, – деді Қасым-Жомарт Тоқаев.

Президенттің пікірінше, мұндай қағида сайлауға қатысатын барлық күштерге тең мүмкіндік туғызады. Саяси жүйеде әділдіктің орнауына жол ашады. Партия атқарушы билікке тәуелді болмаса, оған халықтың сенімі нығайып, беделі артады.
– Қазір ұйым Мәжілісте және мәслихаттарда едәуір басымдыққа ие болып отыр. Сондықтан Үкімет пен әкімдіктердің жұмысына қатаң бақылау жасай алады. Президент партия қатарынан шыққанымен, ұйымның стратегиялық бағдары өзгермейді деп ойлаймын. «Аmаnаt» еліміздің саяси өмірінде ерекше орны бар ұйым ретінде қала беретіні анық. Саясаттағы сабақтастық сақталып, партия ел игілігі үшін жасап жатқан жұмыстарын жалғастыра береді, – деді Мемлекет басшысы.

Қасым-Жомарт Тоқаев партияның төрағасы лауазымына Парламент Мәжілісінің төрағасы Ерлан Қошановты ұсынып, оған ұйымдастыру қабілеті жоғары, тәжірибелі әрі білікті азамат деп баға берді.
Съезд делегаттары Президенттің ұсынысын қолдап, Ерлан Қошановтың кандидатурасына бірауыздан дауыс берді.

Мемлекет басшысы бүгінгі өзгерістер «Аmаnаt» партиясының заман талабына сай жаңара түсуіне жол ашатынына сенім білдірді.
/// 
Кездесу барысында сауда-экономикалық, инвестициялық, индустриялық, сондай-ақ мәдени-гуманитарлық салалардағы екіжақты ынтымақтастыққа қатысты мәселелер талқыланды. 
Сонымен қатар, Нұрсұлтан Назарбаев пен Наджиб Тун Разак халықаралық күн тәртібіндегі өзекті жайттар туралы да сөз қозғады. 


///
	 

	Мемлекет басшысы «Қазақстанның үздік тауары» конкурсына қатысқан тауар өндірушілер көрмесінде болды. Сондай-ақ, онда еліміздің облыс орталықтарындағы сандық эфирлік телевидение іске қосылды.  

	Іс-шара аясында Үдемелі индустриялық-инновациялық даму бағдарламасы аясында 2013 жылы пайдалануға берілген инвестициялық жобалар тұсаукесеріне арналған жалпыұлттық телекөпір ұйымдастырылды. Мемлекет басшысы онлайн режімінде жұмыс істеп тұрған нысандардың жұмысымен танысты және тағы 10 жаңа жобаның іске қосылуына рұқсатын берді.

	Мемлекет басшысы өз сөзінде республика индустриялық-инновациялық бағдарламаның бірінші бесжылдығын іске асырудың соңғы сатысына қадам басқанын атап өтті.

	– Кейінгі 4 жылда 500-ден астам серпінді жоба іске асырылып, 60 мыңнан аса жаңа жұмыс орны ашылды. Индустрияландырудың заңнамалық базасы қалыптастырылып, үнемі жетілдірілуде. «Бизнестің жол картасы – 2020», «Өнімділік – 2020», «Экспорттаушы – 2020» және басқа да бағдарламалар жүзеге асуда. Бүкіл бизнеске жеке бастамаларды мемлекеттік қолдаудың жүзге тарта құралдары ұсынылуда. Теміржол саласы бойынша машина жасауды дамыту жөнінде көп жұмыс атқарылуда. Ел тарихында алғаш рет электровоздар, тепловоздар, жолаушылар мен жүк вагондарын құрастыру ісі жолға қойылды. Автомобиль өнеркәсібі дамып келеді. Мұндай серпінді өндірістер бұрын Қазақстанда болған жоқ. Бұл – біздің ортақ жеңісіміз, барша қазақстандықтардың жеңісі, – деді Нұрсұлтан Назарбаев.

	Қазақстан Президенті бұл жұмыстар экономиканың бәсекеге қабілеттілігін нығайтуға, халықты жұмыспен қамтамасыз етуге, олардың өмір сүру деңгейін арттыруға бағытталғанына тоқталды.

	– Іске асырылып жатқан шаралардың арқасында 2013 жылдың қорытындысы бойынша экономика өсімі 6 пайыз деңгейінде болады деп жоспарланып отыр. Инфляция 5 пайыздан, жұмыссыздық 5,2 пайыздан аспайды. Жалпы, елімізді индустрияландыру үдерісі өте жақсы бастау алды. Қазір 2020 жылға дейінгі кезеңге арналған индустрияландырудың екінші бесжылдығы жобасымен жұмыс жүріп жатыр. Бірінші бесжылдықтың тәжірибесін ескере отырып, біздің бұдан кейінгі қадамымыз нақты сараланған және дәл есептелген болуға тиіс, – деді Мемлекет басшысы.

	Нұрсұлтан Назарбаев екінші бесжылдықтағы міндеттерді айқындау кезінде барлық жобаның сапасына, тиімділігіне және өзара байланыстылығына ден қойған жөн екендігіне назар аударды.

	Қазақстан Президенті атап өткендей, Үкімет инвестиция тартудың нақты жоспарын жасап, іске асыру үшін ұсынылған әрбір жобаны тыңғылықты елеп-екшеуге тиіс.   

	 

	– Оның басымдықтарын дәл анықтау керек. Бірінші кезекте, бәсекеге қабілеттіліктің жоғары деңгейін қамтамасыз ете алатын салаларды дамытқан жөн. Мұнай-газ және тау-кен саласындағы машина жасау, азық-түлік өнеркәсібі мен құрылыс материалдарының өндірісі, агроөнеркәсіп кешені осындай сектор бола алады. Осы секторлардың айналасында қосалқы кәсіпорындар желісі құрылуы мүмкін. Солардың көмегімен шикізатты дайын өнімге дейін жеткізу қажет. Бұл – шағын және орта бизнес үшін де керемет мүмкіндік. Біз тәжірибе мен білім және жаңа технологиялар алу арқылы отандық инновацияны өзіміз құра аламыз, – деді Қазақстан Президенті.

	Нұрсұлтан Назарбаев дәстүрлі салалардағы өсімнің жоғары қарқынын сақтап қана қоймай, олардың өнімді өңдеуге мамандануын қамтамасыз ету қажеттілігіне де назар аударды.

	Қазақстан Президенті шағын және орта бизнесті әрі қарай дамытуды негізгі стратегиялық мәселе ретінде атады.

	– Табысты мемлекеттер шағын жеке меншік кәсіпорындардың өсіп, орта деңгейге, кейін ірілердің қатарына өтуі үшін барлық жағдайды жасауда. Қазақстанға да осы жолдан өту керек деп есептеймін. Жас қазақстандықтар осы жөнінде ойлануы керек. Бізде бизнеске қолайлы орта қалыптастыруда айтарлықтай жетістіктер бар. Елімізде шағын және орта бизнестің 800 мың субьектісі қызмет етеді. Экономиканың осы секторында 2,4 миллион қазақстандық жұмыс істейді. Шағын және орта бизнестің өнім шығару көлемі соңғы бес жылда 1,6 есеге – 2008 жылғы 4,9 миллиард теңгеден 2012 жылы 8,3 миллиард теңгеге дейін өсті. Сондықтан бүгін шағын және орта кәсіпкерліктің рөлін жаңаша бағалау маңызды. Экономика үшін ғана емес, бүкіл Қазақстанның дамуы үшін де. Шағын және орта бизнес –лайықты жаңа жұмыс орындары, – деді Мемлекет басшысы.

	Нұрсұлтан Назарбаев біздің қоғамда жеке меншік дәстүрі әлі берік еместігін, ал оның құқықтық негізі жетілдіруді қажет ететінін атап өтті.

	– Жалпы алғанда, қазір шағын және орта бизнестің дамуы үшін сөз бен жария бағдарламалар ғана қажет емес. Мейлінше терең стратегиялық қадамдар қажет. Жеке меншік институтын нығайту үшін кешенді шешімдер керек. Біздің заңнамаларымызға Қазақстандағы шағын және орта бизнестің дамуын тежейтін нормаларды алып тастау тұрғысынан тез арада ауқымды ревизия жүргізу қажет. Бұл орайда Кәсіпкерлердің ұлттық палатасы жетекші рөл атқаруы тиіс. Бүгінгі Үкімет үшін осы секторды дамыту абыройлы іс болып саналады. Бизнестегілердің саны жыл сайын артуы және кәсіпкерлік нысандарын көбірек ашу үшін мұны өз жұмыстарыңыздың өзегіне айналдырыңыздар, –деді Қазақстан Президенті.

	Мемлекет басшысы сондай-ақ екінші бесжылдық жоспарының міндеттерін «Бизнестің жол картасы-2020» бағдарламасымен толық үйлестіруді қамтамасыз етуді тапсырды.

	– Шағын және орта бизнес қазір салынып жатқан жаңа инновациялық кәсіпорындар төңірегінде дамуы тиіс. Бұл – Үкіметтің, Ұлттық палатаның, кәсіпкерлер мен барлық деңгейдегі әкімдердің міндеті. Бизнеске жүргізілген заңсыз тексерістер үшін шенеуніктерді жазалауды қатайту жөнінде қосымша шаралар қолдану маңызды. Бас прокуратура бұл тұста әлі өз жұмысын толық орындап отырған жоқ. Тек 2013 жылдың 9 айында ғана 140 мың тексеріс жасалған. Оның жартысынан көбісі – жоспардан тыс, ондай тексерістер жүргізуге негіз бар екендігі туралы мемлекеттік органдар қызметкерлерінің жалған хабарламалары үшін өткізілген тексерістер. Жазған адамның аты-жөні көрсетілмеген хаттар қаралмасын деп мен айттым ғой, – деді Нұрсұлтан Назарбаев.

	Осыған байланысты Мемлекет басшысы Президент Әкімшілігі жанынан бизнесті одан әрі дамыту үшін барлық қаралған мәселелер бойынша заңнамалық базаға ревизия жүргізу жөнінде арнаулы комиссия құру, салықтық жеңілдіктер жасау және әкімшілік кедергілерді жою қажеттігі туралы айтты.

	Сонымен қатар Қазақстан Президенті құқық қорғау органдарына, соның ішінде Бас прокуратураға бизнеске тексеріс жүргізуге жалған негіздеме жасау жайттарын сыбайлас жемқорлық сипатындағы құқық бұзушылыққа теңестіру үшін заңнамаға өзгерістер енгізуді тапсырды.

	Бұдан бөлек, Мемлекет басшысы шағын және орта бизнестегі банкроттықтың жолға қойылған жүйесін жасауды тапсырды. Ол ісін жаңа бастаған кәсіпкерлерге перспективалы салаларды таңдау тұрғысынан қолдау көрсету қажеттігін атап өтті.

	- Менің тапсырмам бойынша жаңа бастаған бизнесмендерге арналған «Әрбір қазақстандық үшін шағын бизнестің қарапайым 100 түрі» нұсқаулығы дайындалды. Онда қазіргі біздің қоғамда сұранысқа ие бизнес-идеялар бар. Олар мүдделі әрі еңбекқор жандарға жұмыс және өсіп отыратын кіріс береді. Бүгінде Қазақстанда 500 мыңнан астам көпбалалы ана, 600 мыңнан астам мүгедек, 570-ке жуық студент және 1,7 миллиондай зейнеткер бар. Бұл оқу құралы соларға арналған. Жалпы, мүмкіндігі шектеулі адамдарға қолдау көрсету – игі іс. Бұл – әрбір министрлік үшін міндет, ірі, орта және шағын компаниялар үшін менің өтінішім болсын, – деді Нұрсұлтан Назарбаев.

	Айтылған жайттар негізінде Мемлекет басшысы Үкіметке 2014 жылдың бірінші жартыжылдығының соңына дейін Индустрияландырудың 2015-2019 жылдар кезеңіне арналған екінші бесжылдығы бағдарламасын әзірлеуді тапсырды. Бұған қоса, сол мерзімге қарай Үкімет экономикадағы дәстүрлі салаларды дамытудың бесжылдық жоспарларын да дайындауы тиіс.

	Соңында Нұрсұлтан Назарбаев «Алтын сапа», «Қазақстанның үздік тауары» және «Парыз» конкурстары жеңімпаздарын құттықтап, бұл марапаттар отандық кәсіпкерлікке оның елдің әлеуметтік-экономикалық дамуы мен халқымыздың әл-ауқатын арттыруға қосқан қомақты үлесін бағалай отырып, үлгі тұтарлық жетістіктері  үшін берілгенін атап өтті.

	Сөзін аяқтаған соң Мемлекет басшысы «Парыз» конкурсының  Гран-при жүлдесін «Өскемен титан-магний комбинаты» АҚ директорлар кеңесі төрағасы С.Гелерге, «Алтын сапа» конкурсының арнаулы «2013 жылдың өндірістегі үздік инновациялары» жүлдесін «ENRC» компаниясының  акционері А.Машкевичке, «Алтын сапа» конкурсының арнаулы «2013 жылдың үздік индустриялық жобасы» жүлдесін «СарыарқаАвтоПром» ЖШС директорлар кеңесінің мүшесі А.Лаврентьевке тапсырды.





///
	 

	Кездесу барысында Қазақстан Республикасы мен Дүниежүзілік банк тобы арасындағы, соның ішінде 2014 жылы мамырда қол қойылған Серіктестік туралы негіздемелік жаңа келісім аясындағы ынтымақтастықты күшейту мәселелері талқыланды.

	Сонымен қатар, тараптар Қазақстан мен әлемдік қоғамдастықтың алдында тұрған түрлі экономикалық сын-қатерлерді қарастырды.

	Нұрсұлтан Назарбаев Дүниежүзілік банк Қазақстанның стратегиялық серіктесі екенін, онымен біздің еліміз тәуелсіздік алған кезеңнен бері ынтымақтасып келе жатқанын айтты.

	– Сіздің банктің бағалауы бойынша, Қазақстанда бір кездері 35 пайыз болған, табысы күнкөріс шегінен төмен халықтың үлесі 3 пайыздан төмен көрсеткішке дейін қысқарды. Біз мұны үлкен жетістік санаймыз, – деді Нұрсұлтан Назарбаев.

	Ш.Индравати өз кезегінде Қазақстанның өңірлік және жаһандық ықпалдастық саласындағы ілгерілеуін атай отырып, біздің еліміз су және энергетика ресурстарын пайдалануды өңірлік реттеу мәселесінде маңызды рөл атқаратын болады деп үміттенетінін жеткізді.

	– Қазақстан мен Дүниежүзілік банк арасындағы ынтымақтастық өте табысты жүзеге асырылуда және ол экономиканы әртараптандыруға, орнықты даму бөлігіндегі ілгерілеуді күшейтуге атсалысуға бағытталған. Серіктестік туралы негіздемелік жаңа келісімге қол қою және осы келісімнің аясында түрлі халықаралық ұйымдардың жұмысын үйлестіру біз үшін өте маңызды,  – деді Ш.Индравати.  

	Қазақстан Дүниежүзілік банк тобына 1992 жылы қосылды. Сол уақыттан бастап, 41 жобаны жүзеге асыру үшін жалпы мөлшері 6,8 миллиард доллар ұсынған Дүниежүзілік банк еліміздің даму мәселелері жөніндегі ірі серіктесіне айналды.

	 


///
	 

	Мемлекет басшысы кеңес барысында еліміздің экономикасын дамыту үшін 1 триллион теңге бөлу туралы шешім қабылданғанын атап өтті.

	– Сыртқы қаржыландыру көздерінің біз үшін қолжетімділігі аз және бөлінетін несиелер өте қымбат. Банк жүйесіндегі ішкі резервтер шектеулі, өйткені отандық банктер дағдарыстан енді-енді шыға бастады. Осыған байланысты, өздеріңіз білетіндей, экономиканы, әсіресе шағын және орта бизнесті қолдау, сондай-ақ елімізде индустрияландыруды жалғастыру мен инфрақұрылымдық жобаларды іске асыру үшін Ұлттық қордан 1 триллион теңге мөлшерінде қомақты қаражат бөлу туралы шешім қабылданды. Ол азаматтарымыз үшін жаңа жұмыс орындарын ашуды, еңбекақыларын төлеуді қамтамасыз етеді және жалпы тұрмыс деңгейін жақсартуға мүмкіндік тудырады, – деді Нұрсұлтан Назарбаев.

	Қазақстан Президенті Ұлттық қордың бұған дейін 2008-2009 жылдары бүкіләлемдік қаржы-экономикалық дағдарыс кезеңінде маңызды рөл атқарғанын, сол кезде бұл қордан айтарлықтай қаражат бөлінгенін айтты.

	– Сөйтіп, Қазақстан экономикасы қыспақтан құтылды, сол кезде бүкіл әлемде орын алғандай зейнетақының, еңбекақының төмендеуіне жол берілген жоқ. Өздеріңізге белгілі, Еуропаның көптеген елдері әлі күнге дейін еңбекақы, зейнетақы және барлық басқа да төлемдерді азайтып, оның зардабын тартуда. Бүгінгі шешім Ұлттық қор құру жөніндегі біздің қадамымыз дұрыс болғандығын тағы да дәлелдеп отыр. Әлемдік дағдарыс әлі де жалғасып жатқанын ескерсек, мемлекеттің аяқ астынан туындайтын қиын жағдайларға арналған резервтері болуға тиіс, – деді Мемлекет басшысы.

	Нұрсұлтан Назарбаев Ұлттық қор есебінен қаржыландырылатын негізді, нақты жобалар бар екеніне назар аударды.

	– Бөлінген қаражат негізінен өңдеу өнеркәсібін дамытуға бағытталатын болады. Экспортқа сапалы өнімдер шығару жөніндегі жобаларды іске асыру да маңызды. Осыған орай қарыз қаражатын бөлу мәселесімен айналысатын тиісті комиссия құрылатын болады, – деді Қазақстан Президенті.

	Мемлекет басшысы ел азаматтарын әртүрлі арандатуларға еріп кетпей, сабыр сақтауға шақырды.

	– Біздің экономикамыз ойдағыдай және ешқандай да күйреу болған жоқ. Елдегі бірде-бір банк бүгінде банкротқа ұшырамайды. Біз 2009 жылы БТА және өзге банктерге қатысты да мұндайға жол берген жоқпыз, себебі оларда азаматтарымыздың салымдары болды. Біз қазір де бұған жол бермейміз. Біз халықтың басым көпшілігінің қаражаты сақталатынына кепілдік береміз. Ал банктер айналысында дүрбелең тудырғандар қазір табылды және жауапкершілікке тартылатын болады. Бәріміз елімізде тыныштық пен тұрақтылықтың болғанын қалаймыз, бұл – барша қазақстандықтардың міндеті. Жоспарлағанымыздың барлығын біз әрдайым орындап келдік, – деді Нұрсұлтан Назарбаев.

	 

	 


///Мемлекет басшысы Қасым-Жомарт Тоқаев Түркия Президенті Режеп Таиип Ердоғанды туған күнімен құттықтап, түрік халқының игілігі жолындағы аса жауапты мемлекеттік қызметіне табыс тіледі.
– Сіздің пәрменді көшбасшылығыңыз бен саралы саясатыңыздың арқасында Түркия өзінің тұрақты дамуын жалғастырып, азаматтарының ырыс-берекесін еселеуде, ықпалды аймақтық және халықаралық актор ретінде мерейін үстем етуде мол табыстарға қол жеткізуде. Осы тұста, еліңіздің тың белестерді бағындыруына бағытталған маңызды бастамаларыңыз бен жоспарларыңыздың лайым оңынан шығуына тілектестігімді білдіремін, – делінген жеделхатта.
Қасым-Жомарт Тоқаев Режеп Таиип Ердоғанның екі ел арасындағы бауырластық рухындағы ынтымақтастықтың жылдан-жылға өркендеуіне, стратегиялық әріптестік аясының кеңеюіне қосқан үлесін өте жоғары бағалады.
– Биік деңгейдегі мазмұнды диалог пен екіжақты қарым-қатынастарды халықтарымыздың игілігі үшін нығайта түсуге дайындығымды қуаттап, мемлекеттеріміз мүдделік танытатын күн тәртібіндегі өзекті мәселелерді талқылау мақсатында Өзіңізбен Қазақстанда жүздесетініме үміт артамын, – деп жазылған Қазақстан Президентінің құттықтауында.
Мемлекет басшысы Түркия Президентіне қажымас қайрат, зор бақыт, ал түрік халқына бақ-береке тіледі.
 
///Қазақстан Президенті Нұрсұлтан Назарбаев Э.Макронды Франция Республикасының Президенті сайлауындағы жеңісімен шын жүректен құттықтады.
«Франция халқы Сізге дауыс беру арқылы өзіңіз жариялаған, елдің қарқынды дамуына бағытталған өзгерістерді қолдайтынын көрсетті. Сіздің басшылығыңызбен Франция өркендеу жолында жаңа тамаша табыстарға қол жеткізетініне кәміл сенемін», – делінген жеделхатта.
Мемлекет басшысы биыл Қазақстан мен Франция арасындағы дипломатиялық қарым-қатынастың орнағанына 25 жыл толатынын атап өтті.
«Өзара іс-қимылымыз өрістеп, стратегиялық әріптестік деңгейіне көтерілгенін мақтан тұтамыз. Сізбен және Франция үкіметімен ортақ мүдделі мәселелер жөнінде жаңашылдық пен талпыныс рухында бірге жұмыс бастауға дайынбыз. Жан-жақты ықпалдастығымыз халықтарымыздың игілігі үшін одан әрі нығая береді деп үміттенемін», – делінген жеделхатта.
Соңында Нұрсұлтан Назарбаев Франция көшбасшысының бастамаларына сәттілік, ал француз халқына бақ-береке тіледі.
/// 
Мемлекеттер басшылары Украина дағдарысын реттеуге байланысты өткен Минск кездесуінің қорытындыларын талқылады.
Украинаның оңтүстік-шығысындағы қақтығысты бейбіт жолмен реттеу үдерісін ілгерілетуге қосқан жеке қомақты үлесі үшін Нұрсұлтан Назарбаевқа алғыс айтқан Украина Президенті осы бағытта одан әрі қарай күш-жігер жұмсай беруін өтінді.  
П.Порошенко Украина жағы оқ атуды белгіленген уақытта тоқтататынына сендіре отырып, екінші жақтың да осылай әрекет етуі қажет екендігіне назар аударды.
Қазақстан Президенті қақтығысып жатқан тараптар Минск келісімінде қабылданған кешенді шаралардың мүлтіксіз орындалуын  қамтамасыз еткені маңызды екенін айтты. Бүкіл әлем осыны күтіп отыр.
Телефон арқылы сөйлесуге Украина жағы бастамашы болды. 
///
	 

	Өздерінің хатында авторлар өңірді дамыту мәселелеріне әрдайым көңіл бөлініп, өзекті жайттарға қатысты уақтылы шаралар қабылданып отыратыны үшін ризашылықтарын білдірген. Олар Жезқазған, Сәтбаев қалалары мен Ұлытау ауданын әлеуметтік-экономикалық дамытудың кешенді жоспарының жүзеге асырылуынан үлкен үміт күтетіндіктерін айтады. Бұл орайда хат авторлары осы жоспардың мерзімін 2020 жылға дейін ұзарту қажеттігі туралы өз өтініштерінің назардан тыс қалмай, бөлінген қаржы көлемі бір жарым есе ұлғайтылғанын атап өткен.

	«Бізді «Жезқазған-Қызылорда», «Жезқазған-Арқалық» автомобиль жолдарын салу және дамыту туралы шешім қуантады. Сіздің жеке бастамаңыз бойынша қолға алынған «Жезқазған-Бейнеу» теміржол құрылысының басталғаны да біздің өңір үшін өте маңызды деп есептейміз. Біздің өтінішіміз бойынша аталған теміржол құрылысының жобасына бірқатар оң өзгерістер енгізгеніңізді біз қуана қабылдадық. Бұл ісіңіз Сіздің қарапайым халыққа деген шынайы қамқорлығыңызды тағы бір мәрте дәлелдей түсті», – делінген хатта.

	Жұртшылық өкілдері «Қазақмыс» корпорациясының барлық жұмысшыларды еңбекақыларын сақтай отырып, жөндеу жұмыстарына ауыстыру туралы шешімінің де маңыздылығын айтады. 

	«Бұл шешім біздің өңір жұртын жігерлендіріп, корпорация кәсіпорындары болашақта өзінің жұмысын жалғастыра береді деген үмітімізді оятты», – делінген хатта.

	Хат соңында авторлар Мемлекет басшысына мықты денсаулық және табыс тілеп, оның бастамаларын әрдайым қолдауға дайын екендіктеріне сендіреді.

	 

	 
///Қазақстан Президенті Самарқандқа Өзбекстан Республикасының тұңғыш Президенті Ислам Каримовтің рухына тағзым ету үшін келді. Сапар аясында И.Каримовтің бейітіне гүл шоғын қойып, оның отбасымен жүздесу жоспарланған.
Сонымен қатар, Мемлекет басшысы Өзбекстан Республикасы Президентінің міндетін уақытша атқарушы Ш.Мирзиеевпен кездеседі.
///Кездесу барысында Қасым-Жомарт Тоқаев Қазақстан мен Монғолия арасындағы жақын қарым-қатынасты және екі ел халықтарының тарихи тамыры ортақ екенін атап өтті.
– Біздің Монғолиямен ынтымақтастығымыз жемісті дамып келеді, халықаралық ұйымдар аясында бірлескен жұмыстар жүргізіліп жатыр. Агроөнеркәсіптік кешен мен тау-кен өндірісі салаларындағы жобаларды жүзеге асыру жөнінде елдеріміздің іскер топтарының өзара уағдаластықтары бар, – деді Мемлекет басшысы.
Пунсалмаагийн Очирбат Қасым-Жомарт Тоқаевты Қазақстан Президенті лауазымына сайлануымен құттықтап, оның қызметіне табыс тіледі. 


///Мемлекет басшысына Алматы қаласындағы «Инвестиция үйінің» негізгі қызметтері жайында мәлімет берілді.
Қазақстан Президентіне кәсіпкерлікті қолдауға арналған «Qoldaý» орталығының, «Almaty Finance», «Almaty» микроқаржы ұйымдарының бизнесті өркендету бағытында атқарып жатқан жұмыстары туралы баяндалды.
Кәсіпкерлікті дамытуға бағытталған орталықтарды аралап көрген Президент Қасым-Жомарт Тоқаев қолға алынған бастамалардың табысты жүзеге асырылуына тілектестік білдірді.





///
	 

	М.Оспанов Мемлекет басшысына Агенттіктің 2013 жылғы жұмыс қорытындылары мен биылғы жылға арналған жоспарлар туралы баяндады.

	Кездесу барысында тариф саясатын жетілдіру жөніндегі негізгі шаралар, сондай-ақ тарифтерді қалыптастырудың ашықтығын қамтамасыз ету, реттелетін қызметтер сапасын арттыру және табиғи монополиялар субъектілерінің қызметіне бақылауды күшейту мәселелері талқыланды.

	Қазақстан Президенті монополистердің тарифтерді өсіру нәтижесінде алынатын қаражаттарды мақсатты пайдалануын қатаң бақылауды қамтамасыз ету қажеттігіне назар аударды.  

	Нұрсұлтан Назарбаев шағын және орта бизнесті дамыту үшін барынша қолайлы жағдайлар жасаудың, сондай-ақ инвестиция тарту мақсатында мемлекет-жекеменшік серіктестігі тетігін кеңірек қолданудың маңыздылығын атап өтті.

	Агенттік төрағасы Мемлекет басшысын табиғи монополиялар субъектілерінің инвестицияларының өсу қарқыны және саланы жаңғыртудың нәтижелері туралы хабардар етті. Капитал салу тозу деңгейін төмендетуге және ысырапты едәуір қысқартуға ықпал еткені атап өтілді. Атап айтқанда, 2006 жылдан бастап олардың деңгейі іс жүзінде жартылай төмендеген, сондай-ақ отынды, шикізатты, материалдар мен  энергияны тұтыну азайған.

	Кездесу қорытындысында Мемлекет басшысы бірқатар нақты тапсырмалар берді.


///
	

	Форумға он мемлекет басшысы, үкімет басшылары, халықаралық ұйымдар жетекшілері, шет мемлекеттердің іскер, ғылыми және қоғамдық орта өкілдері қатысты. Әлемнің аса ірі коммуникативтік алаңы болып саналатын іс-шараға барлығы 1800-ге жуық делегат келсе, қатысушылардың жалпы саны үш мыңнан асты.    

	Өз сөзінде Нұрсұлтан Назарбаев бүгінде Азия құрлығының ерекше мәнге ие болуына байланысты форумның өзектілігі артып келе жатқанына тоқталды.

	– Алдымен бұл жерге басты өндірістік әлеует шоғырланды. Одан соң мұнда  әлемдік нарықтарға серпін беретін экономикалық белсенді орталық орын тепті. Келесі кезең Азияның негізгі даму идеялары мен модельдерінің қайнар көзіне айналуы болады деп сенемін. Бұл жерде тек экономикадағы ғана емес, өзге де көптеген салаларда халықаралық күн тәртібі түзілетін болады. Азия елдері арасындағы өзара сенімнің нығаюы жаһандық міндеттерді шешуде айтарлықтай ілгерілеудің кепілі болып саналады, – деді Мемлекет басшысы.

	Қазақстан Президенті табысқа жетудің ортақ стратегиясын қалыптастыру үшін Азияның барлық мемлекетінің тәжірибе алмасуы өте маңызды екенін атап айтты.  

	– Қазақстандық модель әлемдік нарықтық үдерістер интеграциясы мен инновациялық типтегі қуатты экономиканың дамуына негізделген. Ішкі саясаттағы тұрақты ахуал мен дағдарысқа қарсы тиімді шаралар арқасында Қазақстан дамудың жоғары қарқыны мен жұмыссыздықтың төмен деңгейін сақтап қалды. Қазақстанның ішкі жалпы өнімі 2012 жылдың қорытындылары бойынша шамамен 6 пайызға өсті. Ал жұмыссыздық бұл ретте 6 пайыздан асқан жоқ. Халықаралық жалпы резерв 90 миллиард долларға жуықтады. Қазақстан жаңғыртуды жоғары технология салаларын ынталандыра отырып жүргізуде. Бұл – «жасыл технология», баламалы энергетика және энергияны сақтау салаларындағы жобалар, – деді Нұрсұлтан Назарбаев.

	Мемлекет басшысы біздің елде мұнай-газ шикізатын толығымен өңдеу, тыңайтқыш өндіру, логистика және өзге де салаларға салынатын  инвестициялар үшін жол ашық екенін атап өтті.

	– Заманауи көлік инфрақұрылымы жасалуда. Біз «Батыс Еуропа – Батыс Қытай» магистральды көлік дәлізін сала отырып, «Жібек жолын» қайта жаңғыртып жатырмыз. Ол 2015 жылдың өзінде-ақ іске қосылатын болады. Қазақстанның елордасы – Астана «Болашақты энергиясы» ұранымен 2017 жылы ЭКСПО халықаралық көрмесі өтетін орын ретінде таңдап алынды. Қол жеткізгенімізбен тоқтап қалмай, біз жаңа межелерге көз тігіп отырмыз. «Қазақстан-2050» жаңа саяси бағытын жүзеге асыра бастадық. Ұзақ мерзімге арналған бұл стратегия мемлекет пен қоғамның дамуында инновациялық, экономикалық және әлеуметтік қағидаттарды алға қояды. Біз барлық мүдделі елдермен белсене ынтымақтасу ниетіндеміз, – деді Қазақстан Президенті.

	Сондай-ақ, Нұрсұлтан Назарбаев әрбір мемлекеттің табысы құрлықтың жалпы ахуалының жайлылығына үлес болып қосылатынын атап өтті. Өзара іс-қимылдың тиімділігін арттыру үшін бізге барлық мемлекеттің келісілген жүйелі әрекеті қажет. Олар қарым-қатынастардың кең ауқымын қамтуға тиіс.

	Осы орайда, Мемлекет басшысы форумға қатысушылар назарын осы маңызды нәтижелерге қол жеткізу үшін жасалуы мүмкін бірқатар негізгі қадамдар мәселесіне аударды.

	– Одан әрі даму жолдарын іздестіруде табысқа жету шешім қабылдау сипаты арқылы анықталады. Онда барлық мемлекеттің позициясы ескерілуге тиіс, өйткені ешкім де енді жаһандық, әсіресе жағымсыз құбылыстардан сырт қала алмайды. Бүгінде барынша ашық болу өте маңызды. Қазақстан 2012 мамырда G-Global алаңын қалыптастыру идеясын ұсынды. Бұл – жаһандық дағдарысты еңсеру жолдарын іздеуге арналған жүйелі диалогты қолдау жөніндегі біздің бастамамыз, – деді Нұрсұлтан Назарбаев.

	Қазақстан Президенті қазіргі қиындықтарды жеңу үшін әлемдік қоғамдастық дәлме-дәл және тиімді қаржы архитектурасына қарай біртіндеп қадам жасауы керектігін атап өтті.

	– Халықаралық сауда мен инвестицияның дамуы бүкіл әлемде қаржы-несие саясатын қатаң үйлестіруді талап етеді. Бұл ықтимал қатерлерді барынша азайтуға, алдын алу режімінде жұмыс жүргізу үшін күш жұмылдыруға мүмкіндік береді. Көптеген сарапшылар халықаралық қаржы архитектурасын, атап айтқанда, әлемдік валюта жүйесін реформалау туралы идеяны қолдайды, – деді Мемлекет басшысы.

	Нұрсұлтан Назарбаев жаңа сын-қатерлерге қарсы тұрудың тиімді жолы еуразиялық кеңістікте интеграциялық үрдістерді күшейту бола алар еді деген ойын жеткізді.

	– Координаттардың әлемдік жүйесі ортасынан ойып тұрып орын алуға Еуразияның барлық мүмкіндігі бар. Еуразиялық континентте әлемдік өнімнің 50 пайыздан астамы өндіріледі. Мұнда Жер шары халқының үштен екісі өмір сүреді. Коммуникациялық инфрақұрылымды дамытып, сауда және өзара инвестицияны ынталандыру қажет. Сонымен қатар, энергетикалық серіктестік, инновациялық және білім алмасу маңызды бағыттар болып саналады. Өздеріңізге белгілі, Қазақстан, Беларусь және Ресей Бірыңғай экономикалық кеңістік құрды. Ол Батыс пен Шығысты байланыстырады. Бес жүз миллиондық Еуропалық Одақ нарығы мен жарты миллиард Қытай арасындағы құрлықтағы табиғи көпір міндетін атқарады Бұл бірлестік бүкіл Еуразия құрлығының дамуына оң әсерін тигізетін болады, – деді Қазақстан Президенті.

	Мемлекет басшысы дамудың эволюциялық жолында ғылым және білім беруге аса жоғары талаптар қойылатынын айтты. Ғылыми, зерттеушілік және инновациялық салаларда өзара ықпалдастықты жандандыру қажет. Ол үшін Азияның инновациялық ынтымақтастықты дамыту саласындағы іс-қимыл бағдарламасын әзірлеген дұрыс. Ол Азиядағы қуатты технологиялық одақтарға негіз қалайды.  

	Нұрсұлтан Назарбаев әлемдік экономика үшін Азия елдері арасындағы ықпалдастықты кеңейтуге, әсіресе көлік саласында, энергетика саласында, атап айтқанда, баламалы энергетика саласында, сондай-ақ аграрлық кооперация саласында бұрынды-соңды болып көрмеген зәрулік барына да тоқталды.

	Қазақстан Президенті бір айдан соң біздің елордамызда Алтыншы Астана экономикалық форумы өтетінін айтты. Онда БҰҰ қолдауымен Дағдарысқа қарсы бүкіләлемдік конференция да өтпек.  

	– Боао форумының он екінші сессиясының нәтижелері сол конференцияда шешімдер әзірлеуге септігін тигізеді деп сенемін. Олар біздің өңірде және бүкіл әлемде қауіпсіздікті, тұрақтылық пен өсіп-өркендеуді қамтамасыз ету ісіндегі ұзақ мерзімге арналған шешімдерге негіз болады, – деді Мемлекет басшысы.

	Сөзінің соңында Нұрсұлтан Назарбаев кездесуге қатысушыларға қазіргі заманғы проблемаларға деген Қазақстанның көзқарасына ықылас танытқаны үшін алғысын айтты.

	

	

	

///
	- ХХХ жазғы Олимпиялық ойындардың жеңіл атлетика сынындағы жеңісіңмен және алтын медаліңмен құттықтаймын.

	Қазақстандықтар сен жарысқа шыққан кезде ерекше толғаныста болды. Сен олардың үміті мен сенімін толықтай ақтап, біздің атлеттеріміз әлемнің күшті спортшыларының қатарына енгенін тағы да дәлелдедің.

	Сенің жеңісің еліміздің көптеген жас спортшылары үшін үлгі-өнегеге айналатынына және мыңдаған балалар мен жасөспірімдердің жеңіл атлетикамен шұғылдануына ықпал ететініне сенемін.

	Саған алдағы уақытта да табыстар және жаңа спорттық биіктерді бағындыра беруіңді тілеймін, - делінген құттықтау жеделхатында.

	     

	 

	 

	 
/// 
М.Земан өз құттықтауында Қазақстан Президентімен соңғы жылдарда өткен кездесулер екі ел арасындағы достық қарым-қатынастарды және ынтымақтастықтың түрлі салаларында қалыптасқан берік байланыстарды айғақтайтынын айтқан.
Сондай-ақ Чехия Президенті алдағы оқиғалар екіжақты өзара ықпалдастықты дамыту мәселелерін талқылау үшін қосымша кездесулерге мүмкіндік тудыратынына сенім білдіреді.
Соңында М.Земан Нұрсұлтан Назарбаевқа мықты денсаулық және жауапты қызметіне табыс тіледі.
 
///
	 

	Тәуелсіздік күні қарсаңында Қазақстан Республикасы Президентінің Жарлығымен елдің әлеуметтік-экономикалық және мәдени дамуына, халықтар арасындағы достық пен ынтымақтастықты нығайтуға қосқан елеулі үлесі, белсенді қоғамдық қызметі үшін азаматтардың үлкен бір тобы мемлекеттік наградалармен марапатталды. Олардың қатарында мәдениет, ғылым, білім беру, денсаулық сақтау салаларының көрнекті қайраткерлері, өндіріс, бизнес саласының өкілдері, құқық қорғау органдарының қызметкерлері, әскери қызметшілер, спортшылар, соғыс және еңбек ардагерлері бар.

	***

	Қазақстан Президенті мемлекеттік наградалар тапсыру рәсімін аша отырып, Тәуелсіздіктің 22 жылында елімізде бірқатар жақсы дәстүрлер қалыптасқанын атап өтті.

	– Солардың бірі – Қазақстанның басты жалпыұлттық мерекесі қарсаңында республикамыздың ең лайықты азаматтарын марапаттау. Мұның өте терең символдық мәні бар, өйткені мемлекетіміздің тәуелсіздігі, осы жылдар ішінде сіздер мен біздер жасаған нәрсенің бәрі әрбір жеке адамның еңбегінен құралады, – деді Мемлекет басшысы.

	Нұрсұлтан Назарбаев қызметі мен кәсібіне қарамастан патриотизм, өз ісіне берілгендік, Отан игілігі жолындағы қажырлы еңбек марапатталғандардың барлығын біріктіретінін айтты.

	– Бәріміз награда алу үшін жұмыс істемейміз, тек өзіміздің күнделікті ісімізді атқарамыз. Адам сүйікті ісіне жан-тәнімен беріліп, оған өзінің барлық күш-жігерін жұмсаған кезде марапат пен сый-құрмет оны өзі іздеп табады. Біз үшін ортақ марапаттың ең құндысы – жаңа биіктерді бағындырып келе жатқан, күллі әлемге танылған, гүлденген Қазақстан. Мүлтіксіз атқарылған жұмыс үшін ең жақсы марапат – оны одан да жақсы істеуге мүмкіндік беру деседі. Біздің қоғамның аса маңызды құндылығы – оны біріктіретін қажырлы еңбек. Сондықтан мемлекет атынан біз өз еңбегімен зор табысқа жеткен азаматтарға ерекше құрмет көрсетеміз. «Қазақстанның Еңбек Ері» атағы Юрий Владимирович Пяға, Абзал Жұмашұлы Ералиевке және Иван Адамович Сауэрге беріледі, – деді Қазақстан Президенті.

	Мемлекет басшысы Юрий Пя негізін салған Ұлттық ғылыми кардиохирургиялық орталық бүгінде бүкіл республикаға және одан тысқары елдерге де белгілі екенін де атап өтті.

	– Ол жаңа өмір сыйлаған мыңдаған ересектер мен балалар үшін үміт пен арашаның символы саналады. Орталық қысқа мерзімде барлық жаңа технологияны игеріп, әлемге танылды. Мемлекет басқа да бірегей орталықтар салды. Денсаулық сақтау саласына зор көңіл бөлінуде, қаржыландыру жыл сайын артуда. Осы салаға бөлінетін қаражаттың жалпы ішкі өнімге қатысты көлемі жөнінен біз дамыған елдер қатарына жақындадық. Алайда бүгінде қажетті жұмысты ғимарат пен жабдықтар емес, нақты айтсақ, мамандар атқарады. Қазір Юрий Пя өздерінің бірегей әзірлемелерін жасауға кіріскелі тұр. Биылғы жылы елімізде жүрекке 40 мыңнан астам әртүрлі ота табысты жасалды, ал шетелдерде жасау көп шығынды қажет етер еді, – деді Нұрсұлтан Назарбаев.

	Мемлекет басшысы «Абзал және К» кәсіпорны мен оның директоры Абзал Ералиевтің қызметіне тоқталды.

	– Бүгінде серіктестік күріштің түсімі жөнінен Қызылорда облысында көш бастап келеді. Компанияда күріш өсіруден бастап, дайын өнімді дүкен сөрелеріне жеткізуге дейінгі толық өндірістік цикл енгізілген. Сондай-ақ, кәсіпорын күрішті шетелге басты экспорттаушы болып саналады. Ол адамдарды жұмыспен қамтып қана қоймай, әлеуметтік салаға тұрақты түрде инвестиция салады. Мен бұл шаруашылықта бірнеше рет болдым және онда саябақтары, әлеуметтік нысандары және жайлы өмір үшін қажетті нәрсенің бәрі бар, нағыз гүлдей жайнаған қалашықты көріп таңғалдым, – деді Нұрсұлтан Назарбаев.  

	Қазақстан Президенті сондай-ақ Иван Сауэр басқаратын «Родина» агрофирмасының зор жетістігін атап өтті.

	– «Родина» агрофирмасы – ауыл шаруашылығы ісін жүргізудің нағыз үлгісі. Мысалы, кәсіпорындағы еңбек өнімділігі бір жұмыскерге 38 мың доллар келеді. Бұл – рекорд, себебі еліміз бойынша бұл көрсеткіш 7 мың долларға тең. Егерде, жалпы алғанда, аграрлық секторда өнімділік «Родинаның» көрсеткішінің жартысына жақындаған болса, онда өнім көлемі басқаша болған болар еді. Онда өндірісті мінсіз дамытып қана қоймай, әлеуметтік бағдарламаларды жүзеге асыруға жауапкершілікпен қарайды. Фирманың еңбеккерлері жұмыс істейтін кентте спорттық және әлеуметтік нысандар, жақсы жолдар, ауруханалар  салынған, жылу беру жүйесі орнатылған, – деді Мемлекет басшысы.    

	Қазақстан Президенті бүгін жоғары мемлекеттік наградалар ғалымдарға, мәдениет пен өнер, білім және денсаулық сақтау салаларының қайраткерлеріне, өндіріс иелеріне, қоғам қайраткерлеріне, әскери қызметшілерге, құқық қорғау органдарының қызметкерлеріне тапсырылатынын атап өтті.

	– Сіздердің бәріңіз жаңа Қазақстанды құра отырып, барынша үздік нәтижелерге қол жеткізу үшін күш-жігерлеріңіз бен таланттарыңызды аямай жұмсап келесіздер. Сіздердің жетістіктеріңіз өз әріптестеріңізді және барлық азаматтарды зор биіктерге жігерлендіретініне сенемін. Өйткені, біздің алдымызда жаңа, анағұрлым ауқымды мақсаттар тұр. Нақ осындай жасампаздықпен алға қадам басу – Тәуелсіздігіміздің басты мән-мағынасы, – деді Нұрсұлтан Назарбаев.

	Салтанатты рәсімнің соңында Қазақстан Президенті барлық лауреаттарды марапаттарымен тағы бір рет құттықтап, еліміз олардың еңбегін лайықты бағалап отырғанын атап өтті. 

	- Сіздер үшін бұл қуанышты оқиға үлкен жауапкершілік те болып саналады деп ойлаймын. Сіздерге қарап жаңа лауреаттар өседі, осындай биіктерге жету үшін өзге үміткерлер ұмтылады. Еліміздің ұлы мерекесі – Тәуелсіздік күнімен құттықтаймын. Баршаңызға зор бақыт, бақ-береке тілеймін. Еңбектеріңіз үшін рахмет, - деді Нұрсұлтан Назарбаев.

	***

	«Қазақстанның Еңбек Ері» атағы Қазақстан Республикасын әлеуметтік-гуманитарлық дамытудағы аса үздік жетістіктері,  белсенді қоғамдық қызметі үшін Қызылорда облысының «Абзал и К» толық серіктестігінің директоры А.Ж.Ералиевке, «Ұлттық ғылыми кардиохирургиялық орталық» АҚ басқарма төрағасы Ю.В.Пя мен Ақмола облысының «Родина» агрофирмасы» ЖШС бас директоры И.А.Сауэрге берілді.

	 «Отан» орденімен «Халықаралық бизнес университеті» ЖШС президенті К.Ә.Сағадиев, «Қазатомөнеркәсіп» ҰАК» АҚ басқарма төрағасы В.С.Школьник, «Қазақстан Республикасының Тұңғыш Президенті - Елбасы  Нұрсұлтан Назарбаев» орденімен Атырау облысының әкімі  Б.С.Ізмұхамбетов марапатталды.                                      

	Түрлі дәрежелі «Барыс» орденімен «ҚазМұнайГаз салынатын кәсіпорындар дирекциясы» ЖШС бас директоры Н.Ө.Балғымбаев, Еуразиялық экономикалық қоғамдастығының бас хатшысы Т.А.Маңсұров, Қазақстан Республикасының сыртқы істер министрі Е.Ә.Ыдырысов марапатталды. 

	Бір топ белгілі ғалымдар мен мәдениет, білім қайраткерлері, өндірістік сала  өкілдерінің еңбегі «Парасат»  орденімен атап өтілді, олардың арасында суретші Қ.С.Абаев, жазушылар Т.Әбдіков, Б.Бодаубаев, Л.Н.Гумилев атындағы Еуразия ұлттық университетінің  профессорлары Ж.М.Әбділдин, Қ.Салғараұлы, Қазақстан Республикасы Мемлекеттік қызмет істері агенттігінің төрағасы Ә.М.Байменов, «Жан Анам» қайырымдылық қорының директоры М.Ілиясова, «Қазфосфат» ЖШС бас директоры  М.З.Искандиров, «Кентау трансформатор зауыты» АҚ директорлар кеңесінің төрағасы С.І.Қожабаев, Абай атындағы Қазақ ұлттық педагогика университетінің кафедра меңгерушісі М.Қ.Қойгелдиев, «Ақ Жайық» газетінің бас редакторы Р.Отарбаев, Қазақстан Республикасы Премьер-Министрінің бірінші орынбасары Б.Ә.Сағынтаев, «Казахстанская правда» республикалық газеті» АҚ төрағасының орынбасары А.Ю.Тараков, Ғ.Мүсірепов атындағы Қазақ мемлекеттік академиялық балалар мен жасөспірімдерге арналған театрдың  директоры Т.Д.Теменов, Алматы облысы «ДРСУ-8» ЖШС директоры А.Г.Угрюмов, Қазақстан бокс федерациясының  вице-президенті Ю.А.Цхай бар.                               

	ІІ дәрежелі «Достық» орденіне «Барбанг» Қазақстан күрдтері қауымдастығының мүшесі А.З.Алиев, Қазақ ұлттық өнер университетінің кафедра меңгерушісі Қ.Ә.Байбосынов, Ш.Айманов атындағы «Қазақфильм» АҚ актрисасы А.Темірова, Қазақстандағы «Филия» грек қоғамдары қауымдастығының төрағасы П.И.Феодориди, Ресей Федерациясы «Ақжол» қазақ ұлттық мәдени орталығының президенті Т.Қ.Дүйсенбаев және басқалар ие болды.

	 «Құрмет» орденінің иегерлері Қазақстан Республикасы Жоғарғы Сотының азаматтық және әкімшілік істер жөніндегі қадағалаушы сот алқасының төрағасы Е.Н.Әбдіқадыров, «Абай атындағы Қазақ мемлекеттік академиялық опера және балет театры» РМК әртісі С.Л.Альберс, Ақмола облысы «Зеленый Бор» шипажайы» ЖШС бас директоры Д.М.Аманжолов, ақын О.Асқар, Қарағанды облысы Сәтбаев қаласының № 27 орта мектебінің мұғалімі Ш.Б.Бейсенбекова, Солтүстік Қазақстан облысы «Кирилловка-Айыртау» ЖШС механизаторы Ж.С.Ғабдуллин, Қазақстан Республикасының экономика және бюджеттік жоспарлау министрі Е.А.Досаев, Қазақстан Республикасының қоршаған орта және су ресурстары министрі Н.Ж.Қаппаров, Оңтүстік Қазақстан облысының Мақтаарал ауданындағы Б.Момышұлы атындағы №6 мектеп-гимназия директоры Ө.Ж.Қозыбақ, Солтүстік Қазақстан облысының Ғабит Мүсірепов атындағы ауданындағы «Нежинка-Ерке» ЖШС бригадирі Н.П.Колковская, «Н.Сац атындағы балалар мен жасөспірімдерге арналған мемлекеттік академиялық орыс театры» РМК актрисасы О.В.Коржева, «Педиатрия және балалар хирургиясы ғылыми орталығы» РМҚК бас ғылыми қызметкері Ә.Қ.Машкеев, Алматы облысының әкімі А.Т.Мұсаханов, «Т.Рысқұлов атындағы Қазақ экономикалық университеті» АҚ ректоры С.А.Святов, М.Лермонтов атындағы Мемлекеттік академиялық орыс драма театрының әртісі М.М.Токарев, «Қазақстан Республикасы Ұлттық Банкінің Қазақстан теңге сарайы» РМК аға шебері С.Б.Туров, Қазақ Ұлттық өнер университетінің оқытушысы Е.С.Құсайынов, «Ардагерлер ұйымы» РҚБ Павлодар облыстық филиалының төрағасы Р.Шөкеев және т.б.  атанды.

	Әскери және қызметтік бор­ы­шын үлгілі атқарғаны, заңдылық пен құқықтық тәртіпті қамтамасыз етуде, елдің ұлттық қауіпсіздігі мен қорғаныс қабілетін нығайту кезінде көрсеткен ерлігі мен қажырлылығы үшін әскери қызметшілер, құқық қорғау органдары өкілдерінің бір тобы ІІ дәрежелі «Даңқ» орденімен, І, ІІ және ІІІ дәрежелі «Айбын» ордендерімен, «Ерлігі үшін» және «Жауынгерлік ер­лігі үшін» медальдарымен марапатталды.

	Олардың арасында II дәрежелі «Даңқ» орденіне Алматы қаласы бойынша Экономикалық қылмысқа және сыбайлас жемқорлыққа қарсы күрес департаментінің (қаржы полициясының) бастығы Ә.Т.Аманбаев, Оңтүстік Қазақстан облысы бойынша Экономикалық қылмысқа және сыбайлас жемқорлыққа қарсы күрес департаментінің (қаржы полициясының) бастығы С.С.Ерімбетов, ішкі істер министрінің орынбасары Е.Ә.Кененбаев, ішкі істер министрінің орынбасары А.Ж.Күреңбеков, қорғаныс министрінің орынбасары Б.Ә.Майкеев, Павлодар облысының прокуроры Д.Ш.Сартаев, Ұлттық қауіпсіздік комитетінің департамент бастығы С.Д.Шалабаев ие болды.

	І дәрежелі «Айбын» орденімен М.Т.Махатов, II дәрежелі «Айбын» орденімен Қазақстан Республикасы Қарулы Күштері Әуе қорғанысы күштері бас қолбасшысы басқармасының бөлім бастығы – ұшулар қауіпсіздігі жөніндегі бас инспекторы Қ.Ә.Баймаханов, Қазақстан Республикасы Президенті Күзет қызметінің департамент бастығы Р.Ж.Чакенов, «Ерлігі үшін» медалімен Астана қаласы ішкі істер департаменті патрульдік полиция полкінің полицейі М.Е.Сасанов марапатталды.  

	«Қазақстанның еңбек сіңірген қайраткері» құрметті атағы ғылым, мәдениет, өндіріс пен әлеуметтік са­ланың 76 көрнекті өкіліне берілді, Қазақстан Республикасының Құрмет грамотасына 265 адам ие болды.


///Мемлекет басшысы Алматыға жасаған жұмыс сапары аясында қаланың Индустриялық аймағында орналасқан энергия үнемдейтін, сәулеттік қасбеттер зауытының жұмысымен танысты.
Президентке кәсіпорынның өнімдері таныстырылып, құрылыс материалдары өндірісінің технологиялық процесі көрсетілді. Мұнда 250-ден астам адам жұмыс істейді. Компанияның жобаға салған жеке инвестициясы 3,8 миллиард теңге. Зауыттың қуаттылығы жылына 475 мың шаршы метр шыныпакет шығаруға жетеді.
Сондай-ақ Мемлекет басшысына Алматы индустриялық аймағының жағдайы мен даму перспективалары туралы айтылды. Мұнда жыл аяғына дейін құны 85 миллиард теңге болатын 10 жобаны жүзеге асыру жоспарланып отыр.







/// 
Кездесу барысында Елбасы Ауғанстан Президентінің Астанаға алғашқы ресми сапары екі ел қарым-қатынастарына тың серпін беретініне сенім білдірді.
Нұрсұлтан Назарбаев Ұлы Дала Елі мен Ауғанстанның тарихи тұрғыдан қалыптасқан дәстүрлі достық қарым-қатынастары, берік мәдени-рухани байланыстары бар екенін айтты.
Қазақстан Президенті сондай-ақ елдеріміздің арасындағы қарым-қатынас бірнеше ғасыр бұрынғы Қазақ хандығы мен Ахмат-шах Дурранидің кезінен бастау алатынына да назар аударды.
Мемлекет басшысы Ауғанстанда 30 жылдан астам уақытқа созылған азамат соғысы халықтың әл-ауқатына қатты әсер еткенін, сондықтан біздің республика М.Ғанидің елді тұрақтандыру және дамыту жөнінде жүргізіп жатқан бүгінгі жұмыстарын толық қолдайтынын айтты.
Ауғанстандағы бейбітшілікті сақтау үшін жұмылдырылған күш-жігерді Қазақстанның түрлі халықаралық ұйымдар аясында қолдай беретіні атап өтілді.
Қазақстан Президенті Ауғанстанның солтүстігіндегі ахуал ушыққан 1996 жылы Орталық Азия елдері мен Ресейдің шұғыл кездесуі біздің елде өткенін және сондағы келіссөздер БҰҰ қарарын қабылдауға негіз болғанын еске салды.
Нұрсұлтан Назарбаев екіжақты қарым-қатынастың маңызды тұстары мен оларды дамытудың келешегі, сондай-ақ халықаралық күн тәртібіндегі мәселелер талқыланған бүгінгі келіссөздерді жоғары бағалады.
М.Ғани Қазақстан тәуелсіздік алғалы бері екі елдің өзара қарым-қатынастары нығайып келе жатқанын айтты. Ауғанстан Президенті сондай-ақ Қазақстан халқы Елбасының басшылығымен тұрақты және өркендеп келе жатқан мемлекет құра алғанын атап өтті. 


/// 
Екі елдің көшбасшылары Украина дағдарысын реттеуге арналған Минск кездесуінің қорытындыларын талқылады.
Қазақстан Президенті нақ осы  «норманд төрттігінің» жоғары деңгейдегі кездесуі, әсіресе Владимир Путиннің келіссөздер кезіндегі белсенді ұстанымы  Минскіде келісімге жетуге септігін тигізгенін атап өтті.  
Мемлекеттер басшылары қақтығысушы екі тараптың да оқ атуды белгіленген сағатта (2015 жылғы 15 ақпан, 00.00 сағат) тоқтату туралы уағдаластықты орындауы ерекше маңызды екеніне тоқталды.  
Қазақстан мен Ресей Президенттері бейбіт үдерісті қамтамасыз етуге жұмсалған күш-жігер Украинадағы қақтығыс мәселесін шешуге септігін тигізеді деп үміттенетіндерін жеткізді.
В.Путин сондай-ақ экономика саласындағы бірлескен жұмысты талқылау үшін Беларусь, Қазақстан және Ресей басшыларының Астанадағы үшжақты кездесуіне қатысуға дайын екенін растады.
Телефон арқылы сөйлесуге Ресей жағы бастамашылық етті. 
///Мемлекет басшысы Нұрсұлтан Назарбаев Мун Чже Инді кезектен тыс президент сайлауындағы жеңісімен құттықтап, оған зор денсаулық пен табыс, ал достас корей халқына бейбітшілік пен бақ-береке тіледі.
«Сіздің кәсіби біліктілігіңіз бен өмірлік тәжірибеңіз Оңтүстік Кореяның одан әрі өркендеуі мен дамуына, сондай-ақ елдің әлемдік аренадағы рөлін арттыра түсуге мүмкіндік береді деп сенемін. Биыл Қазақстан мен Корея арасында дипломатиялық қарым-қатынас орнағанына 25 жыл толғанын атап өтеміз. Еліміз тәуелсіздік алғаннан бері Астана мен Сеул ынтымақтастығының аясы жан-жақты кеңейіп келеді. Екіжақты қарым-қатынасымыз алдағы уақытта да стратегиялық серіктестік рухында дами беретініне сенімдімін», – делінген жеделхатта.
Сондай-ақ, Нұрсұлтан Назарбаев Мун Чже Инді Қазақстанға келіп, екі ел арасындағы өзара тиімді ынтымақтастықты нығайту мәселелерін талқылауға шақырды.
///
	 

	А.Перуашев «Ақ жол» Демократиялық партиясы атынан Мемлекет басшысы мен Қазақстан халқын Лондонда өтіп жатқан ХХХ Олимпиялық ойындардағы ұлттық құраманың теңдессіз табысымен құттықтады.

	Өз хатында «Ақ жол» партиясының төрағасы қазақстандық команданың әлемдік ойындардағы көшбасшылардың бірі екенін баса көрсетеді.

	«Осы Олимпиада барысында Қазақстан қол жеткізген алтын медальдардың санымен өзіндік рекордын орнатты және әлемдік олимпиада қозғалысының бетке ұстар таңдаулылар сапына еркін енді! Александр Винокуровтың, Зүлфия Чиншанлоның, Майя Манезаның, Светлана Подобедованың, Илья Ильин мен Ольга Рыпакованың оңайлықпен келмеген әрі біз үшін аса қымбат жеңістері қарапайым адамдардың жүрегіне өз еліне деген мақтаныш сезімін ұялатты», - делінген хатта.

	Елбасының елдің серпінді дамуындағы ролін көрсете отырып, «Ақ жол» партиясының төрағасы: «Бұл жеңістер Сіздің тәуелсіздік жылдары бойына қуатты, қазіргі заманғы, алдына мақсат қойғыш және бәсекеге қабілетті ұлт, озық әрі білімді мемлекет қалыптастыру бойынша жүргізген саясатыңыздың арқасы. Сіз – Қазақстанның күнделікті өміріндегі нағыз олимпиада рухын қуаттандырушы тұлғасыз», - деп жазады.

	Хат соңында А.Перуашев Лондон Олимпиадасында елді Қазақстан халқының даңқы мен шексіз қуанышын арттыра беретін жаңа медальдар күтіп тұрғанына сенім білдіреді.
///Әңгімелесу барысында тараптар екіжақты өзара іс-қимылдың өзекті мәселелерін талқылады.
Мемлекеттер көшбасшылары Қазақстан Президентінің Белградқа 2016 жылғы 23-25 тамыздағы ресми сапарының қорытындысы бойынша қол жеткізілген уағдаластықтардың іске асырылу барысына көңілдері толатынын айтты.
Т.Николич Нұрсұлтан Назарбаевтың басшылығымен Қазақстанда саяси және экономикалық жаңғырту бағытында жүзеге асырылып жатқан реформаларға жоғары баға берді.
Екі елдің президенттері Қазақстан мен Сербияның достық қарым-қатынасын одан әрі нығайтуға әзір екендігін білдірді.
Телефон арқылы сөйлесуге Сербия жағы бастамашы болды.
///Президенттер сауда-экономикалық саладағы Қазақстан мен Ресей арасындағы ынтымақтастықты дамытудың қазіргі жағдайын егжей-тегжейлі талқылады.
Мемлекеттер басшылары екі елдің үкіметтеріне жедел шешуді қажет ететін мәселелерге назар аударуды тапсыруды ұйғарды.
Қасым-Жомарт Тоқаев Владимир Путинге мамыр айының ортасында Мәскеуде өтетін Ұжымдық қауіпсіздік шартына қатысушы мемлекеттер басшыларының мерейтойлық кездесуіне қатысуға шақырғаны үшін алғыс айтты.
///Мемлекет басшысы Нұрсұлтан Назарбаев «Бурабай» курортының аумағында композитор М.Төлебаевтың «Біржан-Сара» операсының ашық аспан астында өткен қойылымына барды.
Басты партияларды халықаралық байқаулардың лауреаты М.Байнеш, Қазақстанның еңбек сіңірген әртісі, мемлекеттік сыйлықтың лауреаты М.Мұхамедқызы, Қазақстанның еңбек сіңірген қайраткерлері Ж.Шыбықбаев, Д.Хамзина және С.Ахметова орындады. Операның қоюшы-дирижері – Қазақстанның еңбек сіңірген қайраткері А.Мұхитдинов, қоюшы-режиссері – Қазақстанның еңбек сіңірген қайраткері А.Маемиров.





///Кездесу барысында Бас прокурор Қазақстан Президентіне қадағалаушы орган жұмыстарының қорытындылары, еліміздегі заңдылық пен құқықтық тәртіп жайында баяндады. Ғизат Нұрдәулетов Қазақстанда қылмыс деңгейінің төмендегенін атап өтті.
Президентке азаматтардың конституциялық құқықтарын қорғау шаралары, сондай-ақ, қылмысқа қарсы күрестің өзекті мәселелері және қылмыстық процеске цифрлық технологияны енгізу туралы мәлімет берілді.
Қасым-Жомарт Тоқаев қоғам өміріндегі барлық сала бойынша заң үстемдігін қамтамасыз ету жөнінде атқарылып жатқан жұмыстарды жалғастыру қажеттігін айтты.
Кездесу қорытындысы бойынша Мемлекет басшысы бірқатар нақты тапсырма берді. 
///
	 

	Әңгімелесу барысында мемлекеттер басшылары екіжақты ынтымақтастықтың перспективалары мен халықаралық күн тәртібіндегі өзекті мәселелерді талқылады.

	Сондай-ақ, Нұрсұлтан Назарбаев Владимир Путинді Сочидегі XXII қысқы Олимпиадалық ойындардың табысты өтуімен құттықтады.
///Мемлекет басшысына өңірдің әлеуметтік-экономикалық дамуы, сонымен қатар, Президенттің Қазақстан халқына Жолдауында қойылған міндеттерді жүзеге асыру жоспары таныстырылды.
Кездесуде тұрғындарды жұмыспен қамту мәселелеріне баса назар аударылды. Аймақта жаңадан 26,7 жұмыс орны ашылған. Дағдарысқа қарсы іс-шаралар мен мемлекеттік және аймақтық әртүрлі бағдарламалар аясында 1370 жобаны іске асыруға 142 миллиард теңге бағытталды. Осы жобаларды жүзеге асыру арқылы облыс тұрғындарын таза ауыз сумен қамтамасыз ету үлесі 72%-дан 77,1% -ға, газбен қамту 74,2%-дан 85,9%-ға артады.
Қасым-Жомарт Тоқаевқа Қордай ауданындағы ахуал туралы да баяндалды. Облыс әкімі Бердібек Сапарбаевтың айтуынша, қазіргі уақытта жағдай тұрақты. Биыл ауданда тұрғын үй және жол құрылысы, білім беру, медицина, мәдениет және спорт саласында жалпы сомасы 31,7 миллиард теңгеге 336 жоба іске асырылған.
Тұрғын үйлер мен коммерциялық нысандарды қайта қалпына келтіру мәселелері қатаң бақылауда. Қайырымдылық қорларымен 311 миллион теңге жиналып, 41 тұрғын және 13 коммерциялық нысан қалпына келтірілген. Сонымен қатар қатты зардап шекпеген 103 нысанға жөндеу жұмыстары өткізілген. 
Президенттің тапсырмасына сәйкес, коронавирустың болуы ықтимал екінші толқынына дайындық жұмыстары жүріп жатыр. Ауруханалардағы төсек-орын көлемі 2530 орынға артқан. Пандемиямен күреске 8,1 миллиард теңге бөлініп, дәрі-дәрмектердің екі айға жеткілікті қоры жасақталған.


///Қасым-Жомарт Тоқаев Қазақстан астанасына ресми сапармен келген Жапонияның Сыртқы істер министрі Ёшимаса Хаяшиді қабылдады.
Кездесуде Қазақстан мен Жапония арасындағы сауда-экономикалық, инвестициялық және мәдени-гуманитарлық салалардағы кеңейтілген стратегиялық серіктестіктің жай-күйі мен даму перспективалары, сондай-ақ халықаралық құрылымдар аясындағы өзара іс-қимыл мәселелері талқыланды.

Қасым-Жомарт Тоқаев Ёшимаса Хаяшиге ілтипат білдіріп, екіжақты байланыстарды одан әрі ілгерілету үшін оның бұл сапарының мәні зор екенін атап өтті.
– Жапония – еліміз үшін достас мемлекет. Біз екіжақты қатынастарды жоғары бағалаймыз. Биыл екі ел арасындағы қатынастардың 30 жылдығын атап өтеміз. Бұл – тарихи белес. Осы кезең ішінде конструктивті ынтымақтастық орнаттық, стратегиялық серіктестікті кеңейттік. Бұл өзара атқарған жұмыстың оң нәтижесі, – деді Қасым-Жомарт Тоқаев.
Қазақстан мен Жапония арасындағы ынтымақтастықта экономикалық қатынастар маңызды рөл атқарады. Президент сауда және инвестициялық ықпалдастықтың әлеуеті зор екеніне назар аударды. Мемлекет басшысы Жапониямен арадағы көпжақты экономикалық байланыстарды күшейтуге ниетті екенін айтты. Бұдан бөлек екі елдің БҰҰ аясындағы табысты ықпалдастығын, сондай-ақ мәдени-гуманитарлық саладағы мүмкіндіктерін жоғары бағалады. 
Қасым-Жомарт Тоқаев Жапонияның Премьер-министрі Фумио Кишиданы қолайлы уақытта Қазақстанға сапармен келуге шақырғанын нақтылады. Мемлекет басшысының пікірінше, жоғары деңгейдегі кездесулерді ұйымдастыру үшін Қазақстан мен Жапония арасындағы ынтымақтастықтың қазіргі ахуалы мен әлеуетінің берік негізі бар.

Өз кезегінде Ёшимаса Хаяши кездесуге мүмкіндік бергені үшін Қасым-Жомарт Тоқаевқа алғыс айтты. Министр Жапония Үкіметінің Қазақстанмен сауда-экономикалық және инвестиция салалары бойынша өзара тиімді серіктестікті кеңейтуге дайын екенін жеткізді. Сондай-ақ Орталық Азия елдерінің ішінде Қазақстанда жапон компаниялары көп екенін атап өтті.
Ёшимаса Хаяши Қасым-Жомарт Тоқаевтың басшылығымен жүзеге асырылып жатқан ауқымды реформаларды қолдады және Қазақстанның ауған халқына гуманитарлық көмек көрсету жөніндегі күш-жігеріне жоғары баға берді.
Бұдан бөлек әңгімелесу барысында халықаралық және өңірлік күн тәртібіндегі өзекті мәселелер талқыланды. «Орталық Азия – Жапония» форматындағы диалогты одан әрі дамытудың маңызды екені атап өтілді.


/// 
Нұрсұлтан Назарбаев жұмыс сапары барысында жаңа ғимаратты аралап көріп, мемлекет-жекеменшік серіктестігін дамыту бағдарламасы аясында салынған балабақша қызметімен танысты. Мемлекет басшысына сондай-ақ қаланың әлеуметтік, мәдени және тұрмыстық мақсаттағы нысандарының құрылысы туралы баяндалды.
Қазақстан Президенті мекеме ұжымымен және тәрбиеленушілердің ата-аналарымен әңгімелесу кезінде елімізде қазір мемлекет-жекеменшік серіктестігі аясында әлеуметтік жобаларды тиімді жүзеге асыру үшін барлық жағдай жасалғанын атап өтті.
Осындай жобалар үшін мемлекет жер береді, коммуникацияларын қамтамасыз етеді, жол салады. Ал бизнес нысанның құрылысына қаражат салуы керек.  Мемлекет пен жекеменшік сектордың ынтымақтастығы осы, – деді Нұрсұлтан Назарбаев.
***
Жалпы алаңы 3,5 мың шаршы метр болатын, 216 орындық балабақша мектепке дейінгі мекемелердегі орын тапшылығын азайту жобасы аясында салынған. 


///Мемлекет басшысы Қасым-Жомарт Тоқаев Беларусь Республикасының Президенті Александр Лукашенконың 65 жасқа толуына орай құттықтау жеделхатын жолдады.
Қазақстан Президенті Беларусь елінің басшысының мемлекет құру ісі және ЕАЭО аясындағы ықпалдастықты дамытудағы айрықша еңбегін атап өтті.
Қасым-Жомарт Тоқаев Александр Лукашенкоға зор денсаулық, амандық және бауырлас Беларусь халқының игілігі жолындағы қызметіне табыс тіледі.
 
///Мемлекет басшысы Қазақстанға ресми сапармен келген Чех Республикасы Депутаттар палатасының төрағасы Радек Вондрачекпен кездесті.
Тараптар Қазақстан мен Чехия арасындағы қатынастардың қазіргі ахуалы мен перспективаларын, атап айтқанда, Қазақстан – Еуропалық одақ, Орталық Азия – Еуропалық одақ және Орталық Азия – Вышеград төрттігі (Чехия, Польша, Венгрия және Словакия) сияқты көпжақты форматтағы ықпалдастық мәселелерін талқылады.
Мемлекет басшысы  Радек Вондрачекті Барқыт төңкерісінің 30 жылдығымен, Чехияның НАТО-ға кіруінің 20 жылдығымен және алдағы Республика күнімен құттықтады. Сондай-ақ Президент Қазақстанның Еуропалық одақтағы маңызды саяси әрі экономикалық серіктесі саналатын Чехиямен арадағы байланыстарды одан әрі дамыта беретінімізді атап өтті.
– Сіздің бұл сапарыңыз екі ел парламенттері арасындағы өзара іс-қимылдарды нығайту тұрғысынан ғана емес, сондай-ақ, екіжақты ынтымақтастыққа тың серпін беру мақсатында да өте маңызды, – деді Мемлекет басшысы.
Өз кезегінде чех саясаткері қонақжайлық көрсетіп, жылы қабылдағаны үшін Мемлекет басшысына алғыс білдіріп, елімізде жүзеге асырылып жатқан реформаларды жоғары бағалады.
– Чех Республикасының өкілі ретінде екі ел арасындағы ынтымақтастықтың достық және дәстүрлі рухта өрбіп, өте тығыз әрі терең қарым-қатынастың қалыптасқанын растауға мүмкіндік туғанына қуаныштымын,– деді  Радек Вондрачек.
 


/// 
Елбасы сауда-сауық орталығының жаңа ғимаратын аралап көрді. Сондай-ақ «Made in Kazakhstan» брэндімен өндірілген өнімдермен танысып, қазақстандық тауарлар сатып алды.
Қазақстан Президентіне қала базарлары мен көлік инфрақұрылымын қайта жөндеу барысы және жаңа сәулеткерлік жобалар туралы баяндалды.
                                                                                                                        ***
 «Dostyk Plaza» сауда-сауық орталығы 2014 жылы ашылған.  Үш қабатты кешен ғимаратында 174 дүкен, 18 дәмхана және мейрамхана, сондай-ақ 10 залдан тұратын кинотеатр бар. 




/// 
М.Рютте Нұрсұлтан Назарбаевты туған күнімен құттықтады, сондай-ақ  Астананың 17 жылдығына байланысты Қазақстан халқына ең ізгі тілектерін жолдады. 
/// 
Әбу-Дабидің Мұрагер ханзадасы Елбасын президенттік сайлаудағы жеңісімен құттықтады және Қазақстанды ілгерілету мен өркендетуге бағытталған ауқымды реформалардың табысты жүзеге асырылатынына сенім білдірді.
Әңгіме барысында тараптар сауда-экономикалық, инвестициялық және мәдени-гуманитарлық салалардағы екіжақты ынтымақтастықты одан әрі нығайту шараларын талқылады.
Сонымен қатар, Нұрсұлтан Назарбаев пен Мұхаммед бен Заид Әл Нахаян өңірлік және халықаралық күн тәртібіндегі негізгі жайттар жөнінде пікір алмасты. 
///Концерт Қазақстан Қарулы Күштерінің 25 жылдығына арналған деректі фильм көрсетуден басталды. Бағдарламаға Қарулы Күштердің барлық әскер түрлерінің шығармашылық ұжымдары, республикалық «Жас ұлан» мектебі мен мамандандырылған «Арыстан» лицейінің тәрбиеленушілері, сондай-ақ Қарулы Күштер орталық ансамблі мен Ұлттық әскери-патриоттық орталықтың әскери оркестрі қатысты.
Концертте  патриоттық әндер шырқалып, фольклорлық музыкалық шығармалар орындалды, сондай-ақ әр кезеңнің қаһармандарын ұлықтауға арналған хореграфиялық композиция көрсетілді.
Сонымен қатар, А.Александров атындағы Ресей әскері ансамблінің жетекші солисі Б.Дьяков, Қытай Қорғаныс министрлігінің әндер мен билер ансамблінің жетекші солисі В.Лид, Ұлттық әскери-патриоттық орталықтың әскери оркестрінің жетекші солисі А.Жылтыркөзов өнер көрсетті.


///Жеделхатта Қазақстан Президенті 14 шілдеде Ницца қаласында болған террорлық акт салдарынан көптеген жазықсыз адамның қаза болғаны және зардап шеккені туралы хабарды зор күйзеліспен қабылдағаны атап өтілген.
«Қазақстан терроризмнің кез келген түрін қатаң айыптайды, қандай мақсатта болса да жазықсыз қан төгуді ақтауға болмайды деп санайды», – делінген жеделхатта.
Нұрсұлтан Назарбаев қайғыға ортақтаса отырып, барша қазақстандықтардың және жеке өзінің атынан Ф.Олландқа, қаза болғандардың отбасыларына және жақындарына, сондай-ақ француз халқына көңіл айтты.
Елбасы зардап шеккендердің тезірек сауығып кетуіне тілектестік білдірді.
///Отырыста «Қазақстанның үшінші жаңғыруы: жаһандық бәсекеге қабілеттілік» атты жолдауда айқындалған міндеттерге сәйкес, «Болашақ» халықаралық стипендиясын одан әрі жетілдіру мәселелері талқыланды. Мемлекеттік хатшы қойылған мақсаттарға қол жеткізу көбіне сапалы білімге байланысты болатынын атап өтті. Сондықтан бағдарламаны жетілдіру елдегі адами капиталдың бәсекеге қабілеттілігін арттыруға септігін тигізеді.
Г.Әбдіқалықова осы мақсатпен құрамына мүдделі мемлекеттік органдар өкілдері, заманауи халықаралық білім беру саласының сарапшылары және «Болашақ» бағдарламасының түлектері енген жұмыс тобы құрылғанын атап өтті. Жұмыс тобы «Қазақстан-2050» стратегиясында, «100 нақты қадам» ұлт жоспарында айқындалған басымдықтарды ескере отырып, ұсыныстар әзірледі.
Отырыс барысында жұмыс тобының ұсыныстары талқыланды. «Болашақ» стипендиясы үш бағыт бойынша жетілдіріледі. Олар: 1) стратегиялық міндеттерге сәйкес, адами капиталдың жаһандық бәсекеге қабілеттілігін артыру жолында стипендияның рөлін айқындау және күшейту; 2) стипендиаттарды іріктеудегі жаңа ұстанымдарды қалыптастыру; 3) түлектердің әлеуетін жүзеге асыру ісін дамыту.
Елдің орнықты дамуын қамтамасыз ету, ұзақ мерзімді перспективада оның жаһандық бәсекеге қабілеттілігін арттыру мақсатымен жастардың жоғары деңгейлі білім алуына инвестиция салу қажет болады. Бағдарламаны іске асыру жолдарын жетілдіру үміткерлердің қазіргі және келешектегі әлеуетін айқындауға, білім берудің басым бағыттарын анықтауға және шетелдік жоғары оқу орындарына қойылатын талаптарды қайта қарауға бағытталған критерийлерді дамыту мен үміткерлерді іріктеу жүйесін қамтитын болады.
Жұмыс тобы ұсыныстарды одан әрі пысықтау үшін Қазақстан Республикасының Үкіметіне жолдады.
///Мемлекет басшысы Қазақстанның халық әртісі, театр және кино өнерінің майталманы Зәмзәгүл Шәріпованың туған-туысқандары мен жақындарына көңіл айтты.
«Зәмзәгүл Нүсіпбайқызы ұлттық драматургия саласындағы талантты актерлер шоғырының белді өкілдерінің бірі болатын. Оның кинода және театр сахнасында сомдаған айшықты рөлдерін өнерсүйер қауым әрдайым қызыға тамашалады. Ол ешкімге ұқсамайтын қайталанбас қолтаңбасы арқылы өз саласында айрықша із қалдырды.
Зәмзәгүл Шәріпованың қазақ өнеріндегі ерекше орны мен жарқын дидары ешқашан ұмытылмайды деп сенемін», – делінген жеделхатта.
///Отырысқа Парламент Мәжілісінің депутаттары, Үкіметтің, сондай-ақ Қазақстан Республикасының Президенті жанындағы Әйелдер істері және отбасылық-демографиялық саясат жөніндегі ұлттық комиссияның, Бас прокуратура жанындағы Консультативтік кеңестің мүшелері, мемлекеттік органдардың, үкіметтік емес және халықаралық ұйымдардың, бұқаралық ақпарат құралдарының өкілдері қатысты.
Отырысты ашқан Г.Әбдіқалықова әлемнің 124 мемлекетінде, соның ішінде Қазақстан Республикасында тікелей тұрмыстық зорлық-зомбылықпен күресуге арналған заңдар бар екенін атап өтті. Қазақстан Президентінің 2016 жылғы 6 желтоқсандағы жарлығымен Қазақстан Республикасында 2030 жылға дейінгі отбасылық және гендерлік саясат тұжырымдамасы бекітілді. Ол отбасын қорғау жүйесінің тиімділігін арттыруға және ондағы зорлық-зомбылық, соның ішінде жыныстық ерекшелікке қатысты қылмыстық фактілерді азайтуға бағытталған.
Отбасылық-тұрмыстық құқық бұзушылықтардың алдын алу, құқық қолдану тәжірибесін күшейту, сонымен қатар отбасылық-тұрмыстық қарым-қатынастар саласындағы заңнаманы жетілдіру мәселелеріне байланысты Бас прокуратура мен Ішкі істер министрлігінің жүзеге асырған іс-шаралары туралы ақпарат берілді.
Бас прокуратураның мәліметі бойынша, «Отбасындағы зорлық-зомбылықсыз Қазақстан» атты кең ауқымды әлеуметтік жобасы аясында алдын алудың, ведомствоаралық өзара іс-қимылдың қолданыстағы тетіктерін, зорлық-зомбылық құрбандарына тиімді көмек көрсету және құқық бұзушыларды оңалту жүйелерін қалыптастыруға бағытталған Жол картасы әзірленді.
Ішкі істер министрлігі құқық бұзушының зардап шеккен адаммен байланысуын шектеуге мүмкіндік беретін қорғаушылық ұйғарымдар және мінез-құлыққа қойылатын ерекше шарттар сияқты жаңа әкімшіліктік-құқықтық пәрменді шаралар енгізілгенін мәлімдеді. Бұл отбасында жанжал тудырушыны баспанасынан (құқық бұзушының басқа баспанасы болған жағдайда) уақытша (30 тәулікке дейін) айыруға, сондай-ақ, зардап шеккен отбасының кәмелетке толмаған немесе әрекет етуге қабілетсіз мүшелерімен қарым-қатынасын шектеуге мүмкіндік береді.
Өткен жылдың сәуірінен бастап отбасында жанжал тудыратындарға, 3 айдан 1 жылға дейін алкогольдік ішімдіктерді (үйде де) ішуге сот тәртібімен тыйым салуға ықпал ететін заңнамалық норма енгізілді.
Жалпы «Тұрмыстық зорлық-зомбылықтың алдын алу туралы» заңның күшіне енген кезінен (2010 жылы) бастап елімізде тұрмыстық сипаттағы қылмыстар деңгейі 10%-ға дейін төмендегені байқалады. 2014 жылы денсаулығына жеңіл зиян келтіргені және соққыға жыққаны үшін 6 мың адам,  2016 жылы – барлығы 718 адам әкімшілік жауапкершілікке тартылған.
Мемлекеттік хатшы Г.Әбдіқалықова отырыс қорытындысы бойынша мемлекеттік органдарға тұрмыстық сипаттағы зорлық-зомбылықты жоюға қатысты бірқатар нақты тапсырма берді.
///Қасым-Жомарт Тоқаевқа министрліктің 2020 жылдың қорытындысы бойынша атқарған жұмыстары, цифрландырудың даму перспективалары, сондай-ақ, интернет байланысына, соның ішінде, Президенттің халыққа Жолдауындағы ауылдық жерлерде қол жетімділікті арттыруға бағытталған тапсырмаларының орындалу барысы туралы есеп берілді.  
Министр Мемлекет басшысына байланыс сапасының талаптары бекітілгені жөнінде баяндады. Енді 3G/4G желілері үшін сапаның төменгі шегі анықталды. Бұған дейін байланыс сапасының төменгі шегі регламенттелмеген болатын.
Сонымен қатар радиотолқындарды аукцион форматында анықтау жөніндегі заңнамаға енгізілетін өзгерістер әзірленді. Бұл 5G желісіне көшуде маңызды рөл атқарады. Сондай-ақ енгізілетін өзгерістерге сәйкес байланыс сапасының параметрлерін бұзғаны үшін салынатын айыппұл көлемі 1000 АЕК болмақ.
Президентке мемлекеттік қызмет көрсетудің қол жетімділігін қамтамасыз ету үшін қабылданған шаралар туралы баяндалды.
Министр eGov mobile мобильді қосымшасына биометриялық сәйкестендіру жүйесін енгізу жайында айтты. Бұл халықтың мемлекеттік қызмет көрсету жүйесіне тіркеліп, қызмет алу уақытын едәуір қысқартуға мүмкіндік береді. Қасым-Жомарт Тоқаев аталған қосымша арқылы мемлекеттік қызмет көрсету жұмыстарын тездетуді тапсырды.
Президентке «Халық үніне құлақ асатын мемлекет» тұжырымдамасын жүзеге асыру аясында қолға алынған е-арыз-шағымдар қызмет жүйесі таныстырылды. Бұл азаматтардың компьютер түймесін бірнеше мәрте басу арқылы өтініш-шағымдарын беруіне және жедел түрде мемлекеттік органдардан жауап алуына мүмкіндік береді. Мемлекет басшысы осындай қызметтің құрылуына қолдау білдіріп,  оны тиімді енгізуге тапсырма берді.
Сонымен қатар Бағдат Мусин Қасым-Жомарт Тоқаевқа «Азаматтарға арналған Үкімет» мемлекеттік корпорациясының жұмысы, оның ішінде, бүкіл еліміз бойынша халыққа қызмет көрсететін 115 орталықты жаңғырту жоспары туралы айтты. Осыған байланысты мемлекеттік корпорацияның кадрлық әлеуетін арттыру мәселесі өте маңызды болмақ.
Қасым-Жомарт Тоқаевқа басшылық қызметтерге үміткерлерді, соның ішінде, Халыққа қызмет көрсету орталықтарының жетекшілерін іріктегенде президенттік жастар кадрлық резервінің тәжірибесін пайдаланатыны жөнінде мәлімет берілді. Мемлекет басшысы бұл идеяны қолдап, іріктеу үдерісінің барынша ашық болуын қамтамасыз етудің маңыздылығына назар аударды. Бұл жұмыстар Мемлекеттік қызмет істері агенттігімен бірлесе атқарылады.
Бағдат Мусин Қасым-Жомарт Тоқаевқа «Цифрлық Қазақстан» ұлттық жобасының трансформациялану үдерісі туралы баяндады. Онда мемлекеттің азаматтармен өзара ықпалдастығына, халықтың мәселелерін шешуге байланысты барлық тыныс-тіршілікті есепке алуға  баса мән беріледі.
Бұдан бөлек министр Мемлекет басшысына қазақстандық «KazSat» байланыс серігінің жүйесін дамыту жөнінде баяндады. Атап айтқанда инновациялық шешімдердің пайдасы үшін, соның ішінде байланыс серіктерінің жаңа түрлерінің шығуымен байланысты «KazSat-2R» жобасын тоқтату туралы шешім қабылданды. Бұл бюджеттің миллиардтаған теңге қаржысын үнемдеуге мүмкіндік береді.


///Мемлекеттік хатшы екі ел көшбасшыларының тығыз әрі өзара сенімге негізделген диалогының арқасында Қазақстан мен Иран арасындағы қарым-қатынастар жаңа сапалы деңгейге көтерілгенін, сондай-ақ мемлекеттер басшыларының кезекті кездесуі осы аптада 5-ші Каспий саммиті аясында өтетінін айтты.
– Біз Иранмен сауда-экономикалық ынтымақтастығымызды кеңейтуге және нығайтуға зор мән береміз, – деді Г.Әбдіқалықова.
Мемлекеттік хатшы Қазақстан Президенті Нұрсұлтан Назарбаевтың 2016 жылы Тегеран қаласына сапары аясында қабылданған Индустриялық-инновациялық және сауда-экономикалық ынтымақтастық бағдарламасының іске асырылу нәтижелеріне арнайы тоқталды. Ол ауыл шаруашылығы, транзит және логистика, жер қойнауын пайдалану және өнеркәсіп сияқты салаларды қамтитын, құны 1,38 миллиард доллар болатын 48 жобадан тұрады.
– 2018 жылғы қаңтар-мамыр аралығындағы сауда айналымы 251,4 миллион долларға жетті. Бұл көрсеткіш былтырдың осы кезеңімен салыстырғанда (177,4 миллион) 41,7 пайызға жоғары. Экспорт 36,1 пайызға өсіп, 207,2 миллион долларға артса, импорт 76 пайызға ұлғайып, 44,2 миилион доллар болды, – деді Гүлшара Әбдіқалықова.
Мемлекеттік хатшы Еуразиялық экономикалық одақ пен Иран арасында еркін сауда аймағын жасауға ықпал ететін уақытша келісімге қол қойылғанын атап өтті. Ол преференциялық сауда режімін орнатуға бағытталған және Дүниежүзілік сауда ұйымы мен халықаралық құқық нормаларына сай негізделген. Бұл Қазақстан мен Иран арасындағы өзара сауда-саттықтың тұрақты шарттары мен ережелерін қалыптастырады.
– Біз транзиттік-тасымалдау, ауыл шаруашылығы, сонымен қатар жер қойнауын пайдалану саласындағы ынтымақтастықты дамыту үшін зор мүмкіндік бар екенін көріп отырмыз, – деді Г.Әбдіқалықова.
Кездесу соңында Мемлекеттік хатшы Гүлшара Әбдіқалықова еліміздегі дипломатиялық миссиясын аяқтағалы отырған Иран Ислам Республикасының Қазақстан Республикасындағы Төтенше және өкілетті елшісі М.Дамирчилуге достас мемлекеттер арасындағы өзара тиімді ынтымақтастықты нығайтуға зор үлес қосқаны үшін ризашылығын білдіріп, жаңа лауазымдағы қызметіне сәттілік тіледі.
///
	 

	Хатта авторлар Мемлекет басшысы жүргізіп отырған елді әлеуметтік-экономикалық жаңғырту және қаржы тұрақтылығын қамтамасыз ету саясатына қолдау білдіреді.

	«Ұлттық валюта бағамына жасалған өзгеріс пен макроэкономикалық және әлеуметтік тұрақтылықты сақтауға бағытталған шараларды түсіністікпен қабылдаймыз. Теңге бағамына өзгеріс енгізілуі отандық өндірістің дамуына, инвестиция ағынына, жұмыспен қамтудың ұлғаюына септігін тигізіп, түпкі нәтижесінде азаматтарымыздың әл-ауқатын арттыруға мүмкіндік беретініне сенеміз», – делінген хатта.

	Өңірдің агроөнеркәсіп кешенінің, шағын және орта бизнесінің өкілдері былтыр Шығыс Қазақстан облысы экономикасының түрлі салаларына көрсетілген мемлекеттік қолдау 50 миллиард теңгеден асқанын атап өткен.

	«Бизнестің әлеуметтік жауапкершілігін түсіне және Сіздің шақыруыңызға үн қоса отырып, біз өз кәсіпорындарымыздағы еңбеккерлердің еңбекақысы 10%-ға арттырылуын қамтамасыз етеміз», – делінген хатта.

	Соңында хат иелері еліміздің агроқұрылымдарының барлық басшылары мен кәсіпкерлерін Қазақстанның одан әрі дамуын қамтамасыз етуге және өз кәсіпорындары еңбеккерлерінің еңбекақысын арттыру туралы Мемлекет басшысының бастамасын қолдауға шақырған. 
///
	 

	Кездесу барысында екіжақты ынтымақтастықтың бірқатар өзекті мәселелері талқыланды. Тараптар Қазақстан-Ресей арасындағы ынтымақтастық экономиканың көптеген саласы бойынша айтарлықтай жаңа сапалық деңгейге көтерілгенін атап өтті.

	Ресей дипломаты таяуда Қазақстан елордасында өткен, халықаралық қауымдастық үшін маңызды саналатын Астана экономикалық форумы туралы дипломатиялық корпустағы өз әріптестерінің оң пікірін жеткізді.

	Сонымен қатар, кездесуде екі елдің гуманитарлық саладағы өзара ынтымақтастығының  перспективалары да талқыланды.
/// 
Консультацияға сондай-ақ екі елдің тиісті мемлекеттік органдарының басшылары мен жауапты қызметкерлері қатысты.
Тараптар Орталық Азиядағы және Ауғанстандағы ахуалды қамти отырып, қауіпсіздік саласындағы екіжақты және көпжақты ынтымақтастықтың өзекті мәселелерін, 2015 жылғы 1 қаңтардан ЕАЭО қызметінің басталуына байланысты өзара іс-қимылдарды талқылады. 
Сондай-ақ діни экстремизмге және терроризмге қарсы іс-қимыл, әскери-техникалық ынтымақтастық және көші-қон үдерістерін реттеу салаларындағы түрлі мәселелер жөнінде пікір алмасылды.
Консультациялар қорытындысы бойынша қол жеткен уағдаластықтарды жүзеге асыру мақсатында хаттама әзірленді. 
///Мемлекет басшысы Қасым-Жомарт Тоқаев Премьер-Министр Асқар Мамин мен Парламент Сенатының Төрағасы Дариға Назарбаеваны қабылдады.
Премьер-Министр Асқар Мамин Президент Қасым-Жомарт Тоқаевқа әлеуметтік-экономикалық дамудың өзекті мәселелері, шетелдік инвестицияларды тарту барысы, мемлекеттік-жекеменшік әріптестік жобаларын іске асыру, өңірлерді дамыту жөнінде қабылданып жатқан шаралар туралы баяндады.
Сондай-ақ, Асқар Мамин Президентке 2019 жылға арналған республикалық бюджетті нақтылау жобасы жайында ақпарат берді. Мемлекет басшысы Премьер-Министрге қазан айының ортасында өтетін экономикалық даму мәселелеріне арналған Үкіметтің кеңейтілген отырысына дайындық жұмыстарын бастауды тапсырды.
Сенат Төрағасы Президентке Парламенттің жоғары палатасы жұмысының жай-жапсары мен заң шығару қызметінің жоспары туралы айтты. Президент Жолдаудың негізгі бағыттарын сапалы заңнамамен қамтамасыз етудің маңыздылығын атап өтті.
///
	 

	Жеделхатта Нұрсұлтан Назарбаев Қазақстан мен Германия арасындағы дәстүрлі достық пен өзара түсіністікке негізделген екіжақты өзара қарым-қатынастардың жаңа бастамалар арқасында одан әрі белсенді дами беретініне сенімін білдірген.

	«Елдеріміз арасындағы саяси, сауда-экономикалық және мәдени салалардағы жемісті және өзара тиімді ынтымақтастық алдағы уақытта да жалғасын табады деп үміттенемін», – делінген жеделхатта.

	Соңында Мемлекет басшысы Германияның Федералдық канцлеріне зор денсаулық, ал герман халқына бейбіт өмір мен бақ-береке тілеген.
///Мемлекеттер басшылары ресми кездесу рәсімінен соң «Загульба» резиденциясында шағын құраммен келіссөз жүргізді.
Кездесу барысында саяси, сауда-экономикалық және мәдени-гуманитарлық ынтымақтастықтың даму ахуалы мен перспективалары, сондай-ақ күн тәртібіндегі халықаралық және өңірлік өзекті мәселелер талқыланды.
Нұрсұлтан Назарбаев Қазақстан мен Әзербайжан арасында ежелден тарихи және мәдени байланыстарға негізделген дәстүрлі достық сипатындағы екіжақты қарым-қатынас қалыптасқанын атап өтті.
Мемлекет басшысы әлемдік экономикадағы қазіргі кездегі жаңа үрдістер екі ел серіктестігін одан әрі дамытуға тың серпін бере алатынын айтты.
– Әлемдегі дағдарыстық құбылыстар ұлттық экономикамызға айтарлықтай залалын тигізіп жатқанын көріп отырмыз. Сонымен қатар, бұл бірлескен жаңа өндірістер ашып, жасырын мүмкіндіктерімізді пайдалануға жол ашуда. Экономиканы әртараптандырып, инновациялық технологияларға назар аудару қажет, – деді Қазақстан Президенті.
Нұрсұлтан Назарбаев екіжақты ынтымақтастықтың барлық саласында өзара іс-қимылды үдету, соның ішінде Қазақстан мен Әзербайжанның көлік-транзит әлеуетін дамыту қажеттігін атап өтті.
– Бұл кездесу елдеріміздің өзара іс-қимылын одан әрі тығыз дамытуға мүмкіндік туғызатын жаңа форматтағы қарым-қатынасымызға тың серпін беруге тиіс, – деді Мемлекет басшысы.
Сондай-ақ, Қазақстан Президенті екі мемлекеттің халықаралық саладағы өзара түсіністігіне және ұстанымдарының ұқсастығына назар аударды. Бұдан бөлек, Нұрсұлтан Назарбаев И.Әлиевті 2016 жылғы референдумда Әзербайжан халқының ел конституциясына енгізілетін, президенттің өкілеттік мерзімін ұзартуға бағытталған өзгерістерді қолдағанымен құттықтады.    
И.Әлиев ынтымақтастықты одан әрі нығайтып, оның аясын кеңейту жолында Қазақстан Президентінің сапары маңызды екенін айтты.
– Бүгін қол қойылғалы отырған құжаттар екіжақты қарым-қатынасты әрі қарай нығайтуға септігін тигізетініне сенімдімін. Қазақстан біз үшін достас, бауырлас ел болып саналады. Біз бүгінгі кездесуге зор мән беріп отырмыз, – деді И.Әлиев.
Сонымен бірге, Әзербайжан Президенті Ильхам Әлиев Қазақстанның Нұрсұлтан Назарбаевтың басшылығымен жеткен жетістіктерін атап өтті.


///
	 

	Әңгімелесу барысында Америка Құрама Штаттарымен арадағы көп жоспарлы стратегиялық серіктестік аясын кеңейтудің және оны арттырудың негізгі қырлары қарастырылды.

	Нұрсұлтан Назарбаев Бостон қаласында болған террорлық актіге байланысты тағы да көңіл айтты.

	Өз кезегінде У.Бёрнс Мемлекет басшысына АҚШ Президенті Барак Обаманың сәлемін жеткізді.

	Тараптар екі ел арасындағы экономикалық және инвестициялық ынтымақтастықтың перспективаларын талқылауға көңіл бөлді.

	Сонымен қатар, Нұрсұлтан Назарбаев біздің еліміздің Ауғанстанды әлеуметтік-экономикалық тұрғыдан қалпына келтіру ісіне ықыласты екенін айтып, Қазақстанның жүзеге асырып жатқан жобалары туралы әңгімелеп берді.  
///Орталықты аралап көру барысында Қазақстан Президентіне мегаполистегі қосымша білім беру инфрақұрылымын дамыту, сапасын күшейту және оған баратын балалардың санын көбейту ісі жөнінде мәлімет берілді. 
Жуырда Алматы қаласында екі көпсалалы оқушылар сарайын, бірнеше дене шынықтыру және сауықтыру кешенін салу жоспарланып отыр. Сонымен қатар мектептен тыс ұйымдар жаңғыртылады және спорт алаңдары қайта жөндеуден өткізіледі. 
Мемлекет басшысына оқушылардың қашықтан сапалы оқуын және кезекші сыныптарды ұйымдастыру, сондай-ақ, мұқтаж оқушыларды планшетпен, ноутбукпен және компьютермен қамтамасыз ету жөнінде берілген тапсырмалардың орындалуы туралы баяндалды. 
Қасым-Жомарт Тоқаев көпфункционалды орталықтың жұмысымен танысып, заманауи, кәсіби музыкалық құрылғылармен жабдықталған дыбыс жазатын студиялар мен оқу сыныптарын аралап көрді. Орталықтың ғимараты шу естіртпейтін арнайы материалдардан жасалған.
Қазіргі уақытта жеке білім беру мекемесінде жас дарынды оқушыларға 20 педагог дәріс жүргізуде.



/// 
Мемлекет басшысы киноконцерт залының жаңа ғимаратын аралап көрді, сондай-ақ экологиялық таза көлік түрлерімен, Алматы қаласын және Индустриялық паркті одан әрі дамыту жоспарларымен танысты.
Содан соң Нұрсұлтан Назарбаев Алатау ауданының тұрғындарымен әңгімелесті.
Қазақстан Президенті ауданның түрлене түскеніне, қарқынды дамып, халқының саны өскеніне назар аударды.
Қала тұрғындары елді инфрақұрылымдық тұрғыдан жаңғырту жұмыстары жүргізіліп, Алматының одан әрі дамуына көңіл бөлініп отырғаны үшін Қазақстан Президентіне алғыстарын айтты.
 ***
Құрылысы 2014 аяқталған «Алатау» киноконцерт залы 790 орынға лайықталған. Мұнда тағы 150 және 100 орындық 2 кино залы, әмбебап компьютерлік зал, 2 дәмхана және әртістерге арналған орынжайлар кешені орналасқан. 



/// 
Абу Дабидың мұрагер ханзадасы Мемлекет басшысын туған күнімен құттықтап, алдағы қызметіне сәттілік және табыс тіледі.
Сондай-ақ әңгімелесу барысында тараптар сауда-экономика және инвестиция саласындағы екіжақты ынтымақтастықты нығайтудың маңыздылығын атап өтті.

/// 
Мемлекеттер басшылары негізгі салалардағы екіжақты ынтымақтастықты одан әрі дамыту мәселелерін, сондай-ақ өңірлік және халықаралық құрылымдар аясындағы өзара ықпалдастықтың жолдарын талқылады. Сонымен қатар халықаралық күн тәртібіндегі мейлінше маңызды жайттар жөнінде әңгіме өрбіді.
Нұрсұлтан Назарбаев екі ел халқының тарихи, тілдік және мәдени жақындығына назар аударды.
–Қырғызстанда тұрақтылық пен тыныштықтың сақталуы, елдің дамуының жалғасуы, мықты мемлекет болуы – барлық қазақстандықтардың ойы осы, – деді Қазақстан Президенті.
Алмазбек Атамбаев екі ел арасындағы достық пен тату көршілестік қарым-қатынасты нығайтуға қосқан елеулі үлесі үшін Қырғызстан халқы атынан Нұрсұлтан Назарбаевқа I дәрежелі «Манас» орденін тапсырды.
Қазақстан Президенті жоғары награда үшін алғысын білдіріп, өзара ықпалдастықты одан әрі дамытудың маңыздылығын атап өтті.
– Бұл наградаға лайық болуға, елдеріміз арасындағы достық пен бауырластықты нығайтуға, қарым-қатынасымыздың деңгейін одан әрі арттыруға тырысамын, – деді Нұрсұлтан Назарбаев.

///
	 

	К.Мәсімов Мемлекет басшысының тапсырмаларының орындалуы барысы, Үкімет жұмысы мен алдағы кезеңге арналған жоспарлары туралы баяндады.

	Қазақстан Президенті Ресей, Қытай және басқа елдердің басшыларымен Душанбеде өткен келіссөздер нәтижесінде экономикалық қарым-қатынасты жақсартуға бағытталған бірқатар уағдаластықтарға қол жеткізілгенін айтты.  

	– Әлемдік нарықта біздің негізгі шикізатымыз – мұнай мен газ бағасының төмендеуі байқалуда. Металлургиялық өнеркәсіпте, мұнай өндіруде және кейбір өнімдердің экспортында құлдырау бар, сондай-ақ таяу көршілерімізбен арада сауда төмендеген. Мұның бәрі әлемдік экономикалық үдерістердің ықпалына байланысты. Соған қарамастан біз экономикалық көрсеткіштердің төмендеуіне жол бермей, биылғы жылды тиісті деңгейде аяқтауға тиіспіз. Келесі жылдың бюджетін Қазақстанның барлық қажеттіліктерін қамтамасыз ете алатындай етіп түзуіміз керек, – деді Мемлекет басшысы.

	Нұрсұлтан Назарбаев қандай жағдайда болса да, халықтың әлеуметтік ахуалы нашарламауы тиістігіне назар аударды.

	– Мемлекеттің зейнетақы, еңбекақы, сыйақы бойынша барлық төлемдері біз белгілеген деңгейде қалуы керек. Бұл оңай міндет емес, бірақ ол шешілуі тиіс, – деді Қазақстан Президенті.

	Сонымен қатар, Мемлекет басшысы Үкіметтің әлемдік нарықтардың тиісті даму бағыттарына және ықтимал дағдарыс жағдайларына лайықталған әртүрлі сценарийлері болғаны жөн екенін айтты.   

	– Барлық сценарийлер біздің қандай жағдайда не істеуіміз керектігі жөніндегі есептермен және нақты жоспарлармен бекітілген болуға тиіс. Біз  дағдарысқа қарсы тиімді жоспарды іске асырып, 2007-2009 жылдардағы дағдарысты өткердік. Әлемдік тәжірибемен қатар сол тәжірибені де ескеру керек. Біздер индустриялық-инновациялық бағдарлама аясында іске қосқан нысандардың барлығы толық қуатында жұмыс істеуі қажет, шағын және орта бизнес бюджеттің толығуы және жұмыс орындары жөніндегі өз жауапкершілігін сезінуі керек, – деді Нұрсұлтан Назарбаев.

	Өз кезегінде К.Мәсімов жағдайдың түрлі сценарийде өрбуінің алдын алу үшін Үкіметте Ұлттық банкпен және облыс әкімдерімен бірлескен арнайы жұмыс тобы құрылғанын айтты.

	– Осы жылы барлық әлеуметтік міндеттер толықтай орындалады. 2015 жылдың бюджеті де қалыпты жүзеге асатындай  болып жасақталды. Сіздің тапсырмаңызға сәйкес, жағдайға әрекет етудің түрлі сценарийлері әзірленетін болады. Сізді сыртқы нарықта қандай жағдай болса да, еліміздегі ахуал нашарламайтындығына сендіргім келеді, – деді Премьер-Министр.


///Құрметті отандастар!
Айтулы Пасха мерекесімен шын жүректен құттықтаймын!
Бұл – барлық құрлықтарды мекен еткен көптеген адамдардың өміріндегі ерекше мәні бар мейрам. Биыл православтар мен католиктердің оны бір мезетте атап өтуі мейрамның мәні мен маңызын арттыра түсуде.
Біздің елімізде барлық адамдар Пасханы, сондай-ақ басқа да маңызды діни мерекелерді жылы сезіммен қабылдайды. Бұл бірегей дәстүр біздің қоғамымыздың татулық, достық және келісім құндылықтарымен бекітілген бірлігін айшықтай түседі.      
Бүгінгі таңда барлық конфессиялардың бір-бірін сыйлауға және ашық пікірлесуге негізделген жемісті ынтымақтастығы – Қазақстанның ерекше мақтанышы.   
Ежелгі Пасха мейрамы – жаңғырудың, ізгі үміт пен жағымды істер жасауға талпыныстың нышаны. Осының барлығы жүйелі түрде түбегейлі өзгерістерді жүзеге асырып жатқан еліміздің қазіргі даму кезеңімен үндесіп жатыр.  
Жарқын мерекеде барлық қазақстандықтарға денсаулық, отбасыларына амандық, барлық бастамаларына табыс тілеймін! 
/// 
Мемлекет басшысының Жарлығымен Ербол Тұрмаханұлы Орынбаев Қазақстан Республикасы Президентінің көмекшісі қызметінен босатылды.
*  *  *
Мемлекет Басшысының Өкімімен Замир Садықұлы Сағынов Қазақстан Республикасы Инвестициялар және даму министрлігінің жауапты хатшысы қызметіне тағайындалды.
*  *  *
Мемлекет Басшысының Өкімімен Қазақстан Республикасы Президенті Әкімшілігінің Әлеуметтік-экономикалық мониторинг бөлімінің меңгерушісі Данияр Талғатұлы Ақышевқа Қазақстан Республикасы Президентінің көмекшісі міндетін уақытша атқару жүктелді.
///Қазақстан Президентіне министрліктің қазіргі жұмыстары жөнінде мәлімет берілді. Б.Атамқұлов Қасым-Жомарт Тоқаевқа сыртқы істер министрлерінің «Орталық Азия + Жапония» диалогының (ОАЖД) 7-кеңесіне қатысу үшін Тәжікстан Республикасына жасаған сапарының қорытындысы және Тәжікстан Президенті Эмомали Рахмонмен кездесуі жөнінде баяндады.
Сонымен қатар, Сыртқы істер министрі Қырғыз Республикасына жасаған ресми сапарының нәтижелері, Қырғызстан Президенті Сооронбай Жээнбековпен жүргізген келіссөздерінің нәтижелері, сондай-ақ, Бішкек қаласында өткен Шанхай Ынтымақтастық Ұйымы және Ұжымдық қауіпсіздік шарт ұйымы елдері Сыртқы істер министрлерінің жиындарына қатысқаны жөнінде мәлімдеді.
Қасым-Жомарт Тоқаев Орталық Азия елдерімен арадағы ынтымақтастықты, сондай-ақ, өңірлік және халықаралық құрылымдар мен бірлестіктер аясында өзара ықпалдастықты нығайту қажеттігін айтты.
Сонымен қатар, кездесу барысында Мемлекет басшысының қатысуымен өтетін алдағы сапарлар мен сыртқы саяси іс-шаралар, соның ішінде биылғы 29 мамырда Нұр-Сұлтан қаласында болатын Жоғары Еуразия экономикалық кеңесінің отырысына дайындық кестесі талқыланды.
Соңында Қазақстан Президенті бірқатар нақты тапсырма берді.


///Әңгімелесу барысында Нұрсұлтан Назарбаев пен Эмомали Рахмон екіжақты ынтымақтастықтың ахуалы мен перспективасын, сондай-ақ күн тәртібіндегі өңірлік және халықаралық өзекті мәселелерді талқылады.
Сонымен қатар екі ел басшылары алдағы кездесулер кестесін қарастырды.
///Қайрат Мәми Мемлекет басшысын жүргізілген конституциялық реформаның қорытындыларын ескере отырып, Негізгі заңның әлеуетін іске асыру жөніндегі шаралар туралы хабардар етті. Сонымен қатар, ол Қазақстан Республикасы Конституциясының 25 жылдығына арналған Жалпыұлттық іс-шаралар жоспарын әзірлеу барысы туралы баяндады.
///
	 

	Кездесу барысында авиация өнеркәсібі мен логистикасы саласындағы ынтымақтастықты дамыту мәселелері талқыланды. Сондай-ақ, тараптар бірлескен жобаларды жүзеге асырудың негізгі аспектілерін  де қарастырды.

	Нұрсұлтан Назарбаев бұл корпорация Қазақстанда жұмыс істеуге қызығушылық білдіріп отырған ірі авиациялық кәсіпорындардың бірі екенін және оның келуі маңызды инвестициялық жобаға айналуы мүмкіндігін атап өтті.

	 – Біздің ел жолаушыларға және ауыл шаруашылығына арналған шағын авиацияға мүдделі. Сіздердің бұл салада үлкен тәжірибелеріңіз бар, сондықтан біз өздеріңізді ынтымақтастыққа шақырамыз. Мұндай инвестицияларға біз инфрақұрылым жағынан көмек көрсетеміз, бизнесті алғашқы жылы салықтан босату арқылы ерекше преференциялар жасаймыз. Сонымен қатар, сіздер тиісті кәсіби кадрларды даярлайды деп үміт артамыз, – деді Мемлекет басшысы.  

	Қытайдың «AVIC» авиациялық өнеркәсіп корпорациясы кең ауқымда авиациялық  өнім өндірумен айналысады және әлемнің 30-дан астам еліне экспорттайды. Корпорация сондай-ақ «Boeing», «Airbus», «GE», «Rolls Royce» секілді әлемдік авиақұрастыру өндірісі көшбасшыларын авиациялық қосалқы бөлшектермен, двигательдермен және борт жабдықтарымен қамтамасыз етеді.

	Корпорация құрылымына 200-ден астам түрлі кәсіпорындар мен ғылыми-техникалық мекемелер кіреді, ал қызметкерлерінің жалпы саны 500 мың адамнан асады.  

	 

	 


/// 
Мемлекет басшысы өз сөзінде Қазақстан өркениетаралық және дінаралық диалогқа үлес қосып отырғанына тоқталды.
– Біз бастамашылық еткен Әлемдік және дәстүрлі дін көшбасшыларының съезі халықаралық тұрғыдан мойындалған сұхбат алаңына айналды. Елдеріңіздің делегацияларын биыл маусымда Астанада өтетін Бесінші Съезге шақырамыз. Биыл әлемдік қоғамдастық Екінші дүниежүзілік соғыстың аяқталуының 70 жылдығын, Хельсинки Қорытынды актісінің 40 жылдығын және жаңа Еуропаға арналған Париж Хартиясының 25 жылдығын атап өтеді. Осы мерейтойлық даталар қазіргі заманғы халықаралық қауіпсіздік саласындағы ахуал жөнінде терең ойлануға және ашық сөйлесуге себеп болуға тиіс, – деді Нұрсұлтан Назарбаев.
Осыған байланысты Қазақстан Президенті Украинаның оңтүстік-шығысындағы қақтығыс 5 мыңнан астам адамды қазаға ұшыратқанын еске салды.
– Украинадағы шиеленіс адам өмірінің құнын жоғалтатын шектен асып кетеді деп ешкім күткен жоқ. Бұл – украин халқының зор қасіреті. Қазақстан осы дағдарысты реттеу жолдарын іздестіру жөніндегі барлық жұмысқа белсене қатысты және оны жалғастырып келеді.  Украинадағы ахуал менің шетелдік әріптестермен келіссөздерімдегі негізгі тақырыптың бірі болып отыр, – деді Мемлекет басшысы.
Нұрсұлтан Назарбаев біздің еліміз Минскіде 12 ақпанда өткен «норманд төрттігі» мемлекеттері басшыларының күрделі келіссөздерінің нәтижелерін құптайтынын атап өтті.
– Бұл өте күрделі әрі маңызды келіссөздер болды. Біз ұстамдылық танытқан, мәмілеге келуге және көшбасшылыққа әзір болған мемлекеттер басшыларына қошемет көрсетуге тиіспіз. Олар бірінші кезекте қантөгісті тоқтату жөнінде маңызды жұмыс жүргізді. Осыны күткен барша әлемдік қоғамдастық секілді, біз қол жеткен уағдаластықтарды орындауға, оқ атуды тоқтатуға және қалған саяси мәселелерді шешуге шақырамыз. Украинаның оңтүстік-шығысындағы қақтығысты бейбіт шешуден өзге балама жоқ екеніне нық сенімдіміз, – деді Қазақстан Президенті.
 Мемлекет басшысы әлемде жанжал ошақтары көбейіп отырған жағдайда халықаралық қауіпсіздік жүйесін нығайту аса маңызды екеніне назар аударды.
– Сенімді, барынша орнықты әлемдік тәртіпті қалпына келтіру үшін халықаралық құқықтың түпкі қағидаттарын тағы да растау қажет. Қазіргі жағдайда халықаралық шарттар мен келісімдер бойынша өз міндеттемелерін ешқандай мемлекеттің қалыс қалмай сақтауы өте маңызды. Қазақстан теңдікті, мүдделерді өзара ескеру, негізгі проблемаларды халықаралық құқыққа және БҰҰ-ның орталық рөліне сүйене отырып ұжымдық реттеу қағидаттарын бекітуді жақтайды, – деді Нұрсұлтан Назарбаев.
Қазақстан Президенті 2010 жылы желтоқсанда Астанада өткен ЕҚЫҰ Саммитіне қатысушы мемлекеттер біздің еліміздің ортақ еуроатлантикалық және еуразиялық қауіпсіздік қоғамдастығын құру туралы идеясын қолдағанына тоқталды.
– Бүгінде қауіпсіздікті қамтамасыз етудің осы тәжірибесіне қажеттілік бар. ХХІ ғасырдың сын-қатерлерге орай біз 1975 жылғы Хельсинки актісіне ұқсас, тұжырымдық тұрғыдан мүлде жаңа шарт әзірлеуге кірісуді ұсынамыз. Ол өзара мүдделердің және ЕҚЫҰ Астана декларациясының қағидаттарын нақты іс жүзіне асырудың негізінде қауіпсіздіктің жаңа жүйесін құру мәселесін қарастыруы тиіс. Осы тарихи міндетті шешу үшін барлық көшбасшылардан саяси ерік-жігер және болашаққа бағытталған жаһандық ойлау машығы  қажет етіледі, – деді Мемлекет басшысы.
Нұрсұлтан Назарбаев қауіпсіздікті қамтамасыз етудің мейлінше тиімді жолы мемлекеттердің тығыз экономикалық ынтымақтастығы екенін атап өтті.
– Бүгінде Батыс пен Ресейдің өзара экономикалық санкциялары әлемдік экономикадағы онсыз да күрделі ахуалды қиындатып, елдер мен халықтардың жағдайын нашарлатуда. Әлемдік қоғамдастықтың мүшесі ретінде Қазақстан да бұдан қалыс қалып отырған жоқ. Осыған орай, 12 ақпанда Минскіде қабылданған декларацияның «Атлантикадан Тынық мұхитқа дейін ортақ экономикалық кеңістік құру идеясына бейілділікті» қарастырғаны маңызды. Қазақстан өз тарапынан сыртқы экономикалық байланыстарды және өңірлік ықпалдастықты кеңейту бағдарынан айнымайды, – деді Қазақстан Президенті.
Мемлекет басшысы Еуразиялық экономикалық одақ құру туралы Шарттың күшіне енгенін еске салды.
– ЕАЭО негізінде егемендікті, экономикалық прагматизмді, теңдік пен ашықтықты құрметтеу қағидаттары жатқанын, онсыз бірде бір бірлестік өмір сүре алмайтынын айрықша атап өтемін. Әлден-ақ он шақты елдің ЕАЭО-мен еркін сауда аймағын құруға қызығушылық танытуы Одақтың тартымдылығын байқатады, – деді Нұрсұлтан Назарбаев.
Қазақстан Президенті ядролық қатер бүгінгі заманның ең салмақты проблемаларының бірі болып отырғанына назар аударды.
– Ядролық қаруды жалпыға бірдей горизонтальды және вертикальды таратпаудың жаңа әмбебап Шартын әзірлеу жөніндегі біздің бастамамыздың өзектілігін атап өткім келеді. Қазақстан ядролық қаруды таратпау режімін нығайту бағытында күш жұмсауды жалғастыруда. Нью-Йоркте Орталық Азияда ядролық қарусы аймақ құру туралы Шартқа Хаттамаға қол қою осы бағыттағы сәтті жетістіктің  бірі болды, – деді Мемлекет басшысы.
Нұрсұлтан Назарбаев Вашингтон мен Сеулде өткен ядролық қауіпсіздік жөніндегі жаһандық саммиттерде барлық елдердің ядролық қарусыз әлем идеалдарына ұмтылуға деген тәуекелі көрініс табатын Жалпыға бірдей ядросыз әлем декларациясын қабылдау идеясын ұсынғанын айтты.
– Бұл – оңай мәселе емес. Егер өркениетті сақтап қаламыз десек, бәрібір осы бағытта алға жылжуымыз керек, –  деді Қазақстан Президенті.
Мемлекет басшысы 2015 жылы еліміз халықаралық байланыстарды белсенді түрде кеңейтіп, тереңдете түсу бағытын жалғастыра беретінін жеткізді.
– Біздің басымдықтарымыз тұрақты, еліміздің Сыртқы саясаты туралы қабылданған тұжырымдамада көрініс тапқан. Өткен жылдың желтоқсан айында Ресей Федерациясымен ХХІ ғасырдағы тату көршілік пен одақтастық туралы шарт күшіне енді. Бұл құжат барлық саладағы саяси, экономикалық және мәдени-гуманитарлық ынтымақтастықтың екіжақты қарым-қатынастарын нығайту ісін көрсетеді. Біз өз арамызда сенім қатынастары орныққан Қытай Халық Республикасымен тұтас стратегиялық ынтымақтастық пен тату көршілік қатынасты одан әрі нығайта түсуге ниеттіміз, – деді Нұрсұлтан Назарбаев. 
Қазақстан Президенті еліміз көршілерімізбен – халықтарын тарихи, мәдени және тіл ортақтығы байланыстыратын Орталық Азия мемлекеттерімен қарым-қатынасты дамытуға ерекше көңіл бөліп отырғанын айтты.
Нұрсұлтан Назарбаев еліміздің жетекші сауда-экономикалық және инвестициялық серіктестері – Еуропалық Одақ мемлекеттерімен ынтымақтастықты дамытуға күш жұмсай беретіндігіне тоқталды.
Мемлекет басшысы Америка Құрама Штаттарымен еліміз белсенді түрде дамытып келе жатқан стратегиялық серіктестікті нығайту мәселесі де маңызды екенін атап өтті.
Қазақстан Президенті қарым-қатынастарды дамыту үшін қажет бірқатар бағыттарды да атап көрсетті.
– Біз Азия-Тынық мұхит өңірі елдерімен және өңірлік құрылымдарымен экономикалық, инвестициялық және технологиялық ынтымақтастықты жандандыра түсуді көздеп отырмыз. Қазақстан Орта және Таяу Шығыс мемлекеттерімен  тарихи және рухани тығыз байланыс жасай отырып, екі жақты негізде әрі өңірлік ұйымдар аясында серіктестік орнықтыратын болады. Ауғанстанның экономикалық және әлеуметтік дамуына жәрдем етуді жалғастыра береміз, – деді Нұрсұлтан Назарбаев.
Сонымен қатар, Мемлекет басшысы Иранның ядролық бағдарламасы жөніндегі келіссөздер биыл мәселені толық қамтитын және барлық тараптарды қанағаттандыратын шешімге қол жеткізумен аяқталады деп үміттенетінін айтты.
– Бұл – біздің экономикалық байланыстарымыздың да, саяси байланыстарымыздың да тұтастай дамығанын қалайтын көршіміз әрі серіктесіміз, – деді Қазақстан Президенті.
Қазақстан Президенті біздің республикамыздың Африка құрлығы, Латын Америкасы, Кариб теңізі елдерімен қарым-қатынасы дәйекті дами беретінін жеткізді. Атап айтқанда, соңғы жылдарда бұл өңірдегі бірқатар мемлекеттерде біздің еліміздің елшіліктері ашылды.
 Нұрсұлтан Назарбаев сөз соңында біздің еліміз Қазақстандағы дипломатиялық корпус өкілдерінің қызметін толық қолдайтынын айтып, олардың мемлекеттерімен арадағы қатынастардың дамуына үміт артатынын білдірді.
 Дипломатиялық корпус дуайені, Ресей Федерациясының Төтенше және Өкілетті елшісі М.Бочарников Қазақстандағы барлық шетелдік дипломаттар атынан Мемлекет басшысына және бүкіл Қазақстан халқына табыс пен бақ-береке тіледі.
М.Бочарников Қазақстанның белсенді халықаралық қызметін дипломатиялық корпус лайықты бағалайтынын атап өтті.
– Бұқаралық ақпарат құралдарында хабарланғанындай, 2014 жылы Сіздің қатысуыңызбен халықаралық сипаттағы 150-ге жуық кездесу мен іс-шара өтті, соның 8-і екіжақты қарым-қатынастар аясындағы шетелдік сапар болса, 17-сі мемлекетаралық саммит және 4-еуі халықаралық форум. Біз Сіздің Украинадағы дағдарысты реттеуге, «норманд төрттігі» форматындағы кездесуді шақыруға жұмсаған күш-жігеріңізді зор құрметпен қолдаймыз, – деді дуайен.
Ресейлік елші 2015 жылдың маңызды мерейтойлық даталарының  бірі Ұлы Отан соғысындағы Жеңістің 70 жылдығы екеніне, оған біздің елімізде дайындық жұмыстары жүргізіліп жатқанына назар аударды.
М.Бочарников сондай-ақ дипломатиялық корпустың Қазақстан халқы Ассамблеясының 20 жылдығын, Конституцияның 20 жылдығын, Қазақ хандығының 550 жылдығын атап өту сынды жалпыұлттық негізгі іс-шараларға қатысуға дайын екендігін атап өтті.
 




///Кездесу барысында мемлекеттер басшылары екіжақты ынтымақтастықтың кең ауқымды мәселелерін, соның ішінде саяси өзара іс-қимыл орнату, сауда-экономикалық және мәдени-гуманитарлық қарым-қатынас жайын талқылады.
– Экономика кез келген мемлекеттің негізгі тұғыры болып саналады. Түрлі саладағы, мәселен, көлік-коммуникация саласындағы уағдаластықтар елдеріміз үшін зор мүмкіндіктерге жол ашады, – деді Қазақстан Президенті.
Мемлекет басшысы бірлесе қабылданған мәлімдемеде екіжақты қарым-қатынасты дамытудың стратегиялық жолдары айқындалғанын атап өтті.
– Біз күн тәртібінде тұрған барлық мәселені талқыладық. Қол қоюға дайындалған құжаттар қарым-қатынасымыздың дамуының жаңа кезеңі болып саналады. Мемлекеттеріміз арасындағы тауар айналымының көлемін айтарлықтай арттыруға нақты мүмкіндіктер бар деп есептеймін, – деді Нұрсұлтан Назарбаев.
Қазақстан Президенті республикамыздың Бакумен жан-жақты өзара іс-қимыл аясын кеңейтуге мүдделілігін және ол үшін қажетті әлеует бар екенін айтты. Бұл ретте сауда-экономикалық ынтымақтастық екіжақты қарым-қатынастың локомотиві болып саналады.
– Елімізде Қазақстан азаматы болып саналатын көптеген этникалық әзербайжандықтар тұрып жатыр. Олар Қазақстанда кәсіпорын ашып, бизнеспен айналысып, екі мемлекет арасындағы өзара достық қарым-қатынасты одан әрі нығайтуға септігін тигізетін дәнекер іспетті, – деді Мемлекет басшысы.
Бұдан бөлек, Нұрсұлтан Назарбаев келіссөз барысында гуманитарлық байланыстар аясын кеңейту мәселелері қаралғанына назар аударды.
– Студенттер алмасу, екі елдің мәдени күндерін өткізу мәселелеріне тиісті деңгейде назар аудару қажет. Ол мәдени байланыстарымызды жаңа деңгейге көтеруге септігін тигізетін болады, – деді Қазақстан Президенті.
Әзербайжан Республикасының Президенті Қазақстанның БҰҰ Қауіпсіздік Кеңесінің тұрақты емес мүшесі болып сайлануы оның әлемдік аренадағы рөлі мойындалғанының көрсеткіші және Нұрсұлтан Назарбаевтың жеке беделінің арқасы екенін атап өтті.
– Сіздің өңірлік қана емес, сонымен бірге әлемдік ауқымдағы бастамаларыңыз зор құрметке ие болып келеді. Екіжақты қарым-қатынастың дамуына көңіліміз толады. Бүгінгі сындарлы пікір алмасулар талқыланған көптеген мәселелер жөніндегі ұстанымдарымыздың ұқсастығын көрсетеді, – деді И.Әлиев.
Сондай-ақ, Әзербайжан көшбасшысы екіжақты экономикалық ынтымақтастықтың қарқынды дамып келе жатқанына назар аударды.
– Біз екі мемлекеттің инвестиция саласындағы жұмысының қорытындысы бойынша оң нәтижелер бар екенін көріп отырмыз. Бұл шағын және орта бизнес саласының дамуына септігін тигізетін болады, – деді Әзербайжан Президенті.

/// 
Іс-шараға Әзербайжан Республикасының Президенті Илхам Әлиев, Қырғыз  Республикасының Президенті Алмазбек Атамбаев, Түркия Ұлы ұлттық жиналысының спикері Исмет Йылмаз, Түрікменстан Үкіметінің вице-премьері Сапардұрды Тойлиев, Қазақстан Республикасы Парламентінің депутаттары, зиялы қауым өкілдері, спорт, мәдениет және өнер қайраткерлері қатысты.
Салтанатты жиынға қатысушылар алдында сөз сөйлеген Мемлекет басшысы Қазақ хандығының 550 жылдығын мерекелеу – халқымыздың даңқты шежіресіне тағзым және қазіргі ұрпақ үшін тарихтан тағылым алу екенін атап өтті. Нұрсұлтан Назарбаев тәуелсіз Қазақстанның бүгінгі ұрпағы ел мәртебесін бұрын-соңды болмаған биікке көтеріп, ата-бабаларымыздың сан ғасырлық арманын жүзеге асырғанын айтты.
Қазақстан Президенті сондай-ақ 2 мың жылдан астам тарихы бар ежелгі Таразда бір айдан кейін Қазақ хандығының 550 жылдығына арналған монумент салтанатты түрде ашылатынын мәлімдеді.
Қасиетті жеріміздің тарихы бірнеше мыңдаған жылдарға жалғасатынын есте ұстай отырып, бабалардың ерлік істеріне тағзым етеміз. Ол өзінің бірегей өрнегімен Еуразияның бұрынғы және қазіргі өркениеттерімен біте қабысып жатыр, – деді Нұрсұлтан Назарбаев.
Мемлекет басшысы Қазақстанның жаһан жұртшылығына танымалдығын арттыра түсу үшін өткен тарихымыз бен келешек жолымызды саралаудың маңыздылығына назар аударды.
Әлемде кейбір халықтың ресми мемлекеттік атауымен қатар айрықша бейресми ұғымды қолдануының мысалы көп. Біздің киелі жерімізді ежелден Ұлы Дала, ал бізді Ұлы Дала перзенттері деп атаған, – деді Қазақстан Президенті.
Нұрсұлтан Назарбаев Отанымыздың халықтық атауы оның өткенін, қазіргісі мен болашағын бейнелейтінін атап көрсетті.
Онда Қазақстанымыздың болмысы, оның негізгі қырлары көрініс тапқан.  Бұл – ақжарқындығымыз бен кең пейіліміз, жүрегіміздің жылылығы, қонақжайлық пен бейбітсүйгіштік, даналық пен байыптылық, еңбекқорлық пен жігерлілік. Бұл – өз күшімізге және туған мекенімізде бұған дейін болмаған өркендеуге қол жеткізу мүмкіндігіне деген сенім. Жаңа Қазақстанымыздың осы бейнесі әрбір қазақстандықтың санасы мен жүрегіне орнығып, бүкіл әлемге мойындалатынына сенімдімін, – деді Мемлекет басшысы
Елбасының сөйлеген сөзінің толық мәтінін мына жерден қараңыз. 



/// 
Нұрсұлтан Назарбаев Тереза Мэйді Қазақстан халқының және жеке өзінің атынан құттықтады және екі елдің арасында берік қарым-қатынас орнағанын атап өтті.
«Ұлыбритания БҰҰ Қауіпсіздік кеңесінің тұрақты емес мүшелігіне сайлауда Қазақстанның кандидатурасын қолдағанын еліміз жоғары бағалайды. Біз екіжақты серіктестікті екі мемлекет халықтарының игілігі жолында дамыта беруге әзірміз», – делінген жеделхатта.
Елбасы соңында Т.Мэйдің жаңа қызметінде табысты болуына, ал Біріккен Корольдік халқының өркендей беруіне тілектестігін білдірді. 
/// 
Александр Лукашенко Нұрсұлтан Назарбаевты президенттік сайлаудағы жеңісімен құттықтады.
Мемлекеттер басшылары екіжақты ынтымақтастықтың кең ауқымды мәселелері мен Ұлы Отан соғысындағы Жеңістің 70 жылдығын мерекелеу қарсаңында Мәскеуде болатын кездесу жөнінде пікір алмасты.
Телефон арқылы сөйлесуге Беларусь жағы бастамашылық етті. 
/// 
Кездесу барысында министрлік қызметінің негізгі бағыттары, соның ішінде дін саласындағы заңнамаларды одан әрі жетілдіру шаралары талқыланды.
Елбасы министрліктің дін саласындағы тұрақтылықты қамтамасыз етудегі жұмыс тиімділігін арттыру қажеттігін атап өтті.
Нұрсұлтан Назарбаев  сондай-ақ мәдениет саласын жан-жақты дамытудың, ел азаматтарының патриоттық рухын нығайтудың маңыздылығына назар аударды.
А.Мұхамедиұлы қазіргі уақытта діни қызмет пен діни бірлестіктер туралы заңнамаға жүйелі өзгерістер енгізу жөнінде жұмыстар жүргізіліп жатқанын мәлім етті.
Сонымен қатар, Мәдениет және спорт министрі Қазақстан Президентіне ел Тәуелсіздігінің 25 жылдығын өткізу жөніндегі іс-шаралар жоспарын жүзеге асырудың алдын ала қорытындылары мен Қазақстан спортшыларының алдағы Рио-де-Жанейрода өтетін Олимпиада ойындарына дайындығының барысы туралы баяндады.
Елбасы кездесу қорытындысы бойынша бірқатар нақты тапсырма берді.

/// 
Кездесуге елдің ірі экспорттаушылары, «Атамекен» ұлттық кәсіпкерлер палатасы мен Қазақстанның іскер топтарының өкілдері қатысты.
Мемлекет басшысы қатысушыларға арнаған сөзінде әлемдік экономикадағы күрделі ахуалға назар аударды.
Дағдарыс барлық бағытта – шикізаттық тауарлар, валюта және қаржы нарықтары бағытында да дендеп барады, дамушы және дамыған елдерді де қамтыды. Бұл «дауылдан» ешкім сырт қалмады. Дүниежүзілік банк пен Халықаралық валюта қоры әлемдік экономика өсімі жөніндегі болжамдарын тағы да 2,8 және 3,5 пайызға төмендетті. Мұнайдың әлемдік бағасының құлдырай түсуде. Ол былтырғы маусымдағы 115 долларлық шекті мөлшерден 48,5 долларға дейін төмендеді. 2011 жылы басталған металл құнының құлдырауы да байқалып отыр, баға индексі 45,5 пайызға төмендеді. Тек биылдың өзінде мыстың бір тоннасының бағасы 6300 доллардан 5100 долларға дейін құлдырады, – деді Қазақстан Президенті.
Нұрсұлтан Назарбаев мұнай мен металл бағасының төмендігі кемінде 5 жыл бойы сақталуы ықтималдығын атап өтті. Қазақстан Президенті біздің негізгі сауда серіктестеріміз Қытай мен Ресей тарапынан отандық экспорттық өнімдерге деген сұраныс күрт төмендегенін де айтты.
Бұл үрдіс де қысқамерзімді емес. Ресей экономикасының құлдырауы 2 есе күшейе түсті. Қытай экспортының көлемі 8,3 пайызға қысқарды, – деді Нұрсұлтан Назарбаев.
Мемлекет басшысы 2014 жылдан бастап Америка доллары барлық әлемдік валюталарға қатысты нығайып келе жатқанына назар аударды.
Соңғы жылдың өзінде еуро долларға қатысты 26 пайызға, жапон иенасы   22 пайызға, Австралия доллары 27 пайызға, Канада доллары 23 пайызға, Норвегия кроны 35 пайызға, Малайзия рингиті 30 пайызға, Чили песосы – 18 пайызға, Бразилия реалы 55 пайызға арзандады. Біздің  Еуразиялық одақтағы серіктестеріміз де өз валюталарын құнсыздандырды: Ресей рублі 2 есеге жуық, Беларусь рублі 56 пайызға, армян драмы 17 пайызға түсті. Осылайша, Еуроодақты қоса алғанда, елдердің басым көпшілігі, шикізат экспорттаушы елдер, сондай-ақ Қазақстанның сауда серіктестері өз валюталарын құнсыздандыру шарасын жүргізді, – деді Қазақстан Президенті.
Нұрсұлтан Назарбаев Ұлттық банктің бағалауы бойынша, Қазақстан экспорты бірінші жартыжылдықта 73 пайызға азайғанын атап өтті.
Біз қазірдің өзінде кәсіпорындарымыздың бәсеке қабілетінің төмендеп, табыстарының азайғанын көріп отырмыз. Бұл жағдай кәсіпорындарда жұмыспен қамтылған еңбеккерлерге әсер етуде. «Атамекен» ұлттық кәсіпкерлер палатасының ақпаратына сәйкес, көптеген кәсіпорынның Ресейге экспорты төмендеп кеткен. Бұған қоса, олардың Қазақстан нарығындағы өнімдерін ресейлік өндірушілер тықсыра бастады, – деді Мемлекет басшысы.
Қазақстан Президенті Кентау трансформатор зауытын мысалға келтірді, оның Ресейге экспорттайтын өнімдері 47 пайызға қысқарған. Кәсіпорын 50 жұмысшыны жұмыстан босатқан, ал мемлекетке 30 миллион теңгенің салығы төленбеген. Алматы ашытқы зауыты өндіріс көлемін 50 пайызға азайтқан, ал кәсіпорынның шығыны 30 миллион теңгеге жеткен. Алматы желдеткіш зауыты өндірісін 47 пайызға төмендетіп, жұмысшылардың 20 пайызын қысқартқан.
Бұл – Қазақстан бойынша өте көп мысалдардың бір парасы ғана. Осының нәтижесінде жұмыспен қамту, еңбекақы төлеу жайы нашарлауда. 2015 жылы бюджетке түспей қалатын табыс 264 миллиард теңге көлемінде бағаланып отыр. Сондықтан біз әлеуметтік саладан басқа шығыстардың көбін қысқартуға мәжбүрміз, – деді Нұрсұлтан Назарбаев.
Мемлекет басшысы қалыптасқан жағдайда ел алдында іс-қимылдың үш нұсқасының бірін таңдау міндеті тұрғанын айтты.
Біріншісі – ештеңе істемей, теңге бағамын ұстап тұру және жағдайдың жақсарғанын күту. Алайда мұндай саясаттың өтемі өндірісті қысқарту, жұмыс орындарынан айрылу және алтын-валюта қорын түгесу болады. Екінші нұсқа – теңге бағамын біртіндеп әлсірету. Сыртқы нарықтардағы ахуал нашар әрі белгісіз болып тұрғанда мұндай жол да алтын-валюта қорын көп шығындайды. Сондықтан, бар мүмкіндіктердің бәрін есептей келе, мейлінше дұрысы теңгенің еркін айырбас бағамын енгізу және инфляциялық таргеттеуге көшу болмақ, – деді Қазақстан Президенті.
Нұрсұлтан Назарбаев мұның мәжбүрлі шара екеніне назар аударды.
Бүгінгі таңда бізде бұдан басқа балама болған жоқ. Біз барлық бағдарламаларымызды басқаша жоспарлағанымызды білесіздер. Алайда дағдарыс әрқашан өз түзетуін енгізеді. Дегенмен, біз жағдайдың бұлайша өрбуіне де дайындалдық. Индустриялық-инновациялық бағдарлама және өңдеуші өнеркәсіпті кеңейту, Ұлттық қор құру – осының бәрі осындай ахуалға күні бұрын жасалған дайындық, – деді Мемлекет басшысы.
Қазақстан Президенті Үкімет пен Ұлттық банктің шешімі экспорттаушылардың, «Атамекен» ұлттық кәсіпкерлер палатасының, еліміздегі шағын және орта бизнестің өтініші бойынша қабылданғанын атап өтті.
Бәсекеге қабілеттілікті қалпына келтіру арқылы біз шамамен миллионға жуық адам жұмыс істейтін кәсіпорындардағы жұмыс орындарын сақтай аламыз. Отбасылық коэффициентін ескерсек, бұл 3,5 миллион қазақстандыққа әсерін тигізеді. Кәсіпорындардағы жағдайдың жақсаруы жұмысшыларыңыздың еңбекақы деңгейіне де әсер етуі тиіс. Келешекте ахуал жақсарады деп күтеміз, бұл дағдарысты еңсеруге, экономика өсімін әрі қарай қамтамасыз етіп, рецессияны болдырмауға мүмкіндік береді, – деді Нұрсұлтан Назарбаев.
Мемлекет басшысы тек айырбас бағамы есебінен экономиканың бәсекеге қабілеттілігін қалпына келтіру  мүмкін еместігін айтты.
Бұл уақытша қолдау. Одан кейін құрылымдық экономикалық реформаларды жандандыру бағытындағы жүйелі шаралар мен шағын және орта бизнесті қолдау жөніндегі кешенді шешімдер керек. Сондықтан Үкімет пен Ұлттық банк менің тапсырмам бойынша қазір осындай құжаттар жиынтығын әзірлеп те жатыр. Салыстырмалы бәсекелік артықшылықтары бар негізгі салаларға көрсетілетін қолдау басымдық алуға тиіс, – деді Қазақстан Президенті.
Нұрсұлтан Назарбаев индустриялық-инновациялық саясаттың жаңа жағдайларға бейімделуі тиістігін атап өтті.
Еңбек өнімділігінің өсіміне, жеке бизнестің қатысу үлесін ұлғайтуға негізделген сервистік-индустриялық модельге көшу керек. Мемлекет қолдау шараларын бәсекеге қабілетті компанияларға ғана көрсетуге тиіс, – деді Мемлекет басшысы.
Қазақстан Президенті құрылымдық экономикалық реформаларды жандандыру бағытындағы жүйелі шаралардың қабылданатынына назар аударды.
Еңбек нарығы жұмыс жүргізудің жаңа жағдайларына бейімделіп, елеулі еңбек ресурстарының ауысуына дайын болуға тиіс, – деді Нұрсұлтан Назарбаев.
Мемлекет басшысы Үкіметке азаматтық қызметкерлерге еңбекақы төлеудің жаңа үлгісін енгізуді, әкімшілік мемлекеттік қызметшілердің жалақысын және мүгедектерге жәрдемақыны, шәкіртақыны көбейтуді қоса қамтитын әлеуметтік бастамаларды іске асыру шарасын қазіргі жағдайды ескере отырып 2017 жылдан 2016 жылға ауыстыруды ұсынды.
Сондай-ақ, Нұрсұлтан Назарбаев Ұлттық банкке халықтың айырбас бағамының өзгеруінен шеккен шығынын азайту мақсатымен жеке тұлғалардың 2015 жылғы 18 тамыздағы жағдайға сәйкес теңгемен ашылған және есепшоттарында 1 миллион теңгеге дейінгі қалдық сомасы бар шұғыл депозиттері үшін өтемақы төлеу тетігін енгізуді тапсырды.
Азаматтарға олар салымдарын арнаулы есепшоттарға қайта ресімдеп, оны банктерде бір жыл бойы сақтаған жағдайда өтемақы ретінде айырбас айырмасы төленетін болады. Бұл шара 1 миллион 700 мың адамды немесе барлық салымшының 86 пайызын қолдауға көмегін тигізеді, – деді Мемлекет басшысы.
Қазақстан Президенті Үкіметке «Тұрғын үй құрылыс жинақ банкі» салымшыларына қатысты тетікті де ойластыруды тапсырды.
Соңында Мемлекет басшысы әлеуметтік көңіл-күйдің нашарлауына жол бермеу үшін қиындықтарға қарамастан барлық қажетті шаралардың қабылданатынын атап өтті.
Кеңес барысында «Самұрық-Қазына» ӘАҚ» АҚ басқармасының төрағасы Ө.Шүкеев, «Атамекен» Ұлттық кәсіпкерлер палатасы басқармасының төрағасы А.Мырзахметов, сондай-ақ Қазақстанның ірі кәсіпорындарының басшылары сөз сөйледі. Олар Мемлекет басшысына отандық компаниялардың бәсекеге қабілеттілігінің артуына оң ықпал ететін қолдау шаралары қабылданғаны үшін алғыс білдірді. Кәсіпорындар басшылары өздерінің жұмыс орындарын сақтау, әлеуметтік міндеттемелерін орындау, өндіретін өнімдерінің көлемін ұлғайту жөніндегі ниеттерін жеткізді.
 



///Мемлекет басшысы телеарнаның Ұжымдық қауіпсіздік шарты ұйымының өңірлік қауіпсіздікті қамтамасыз етудегі рөлі, ұйымның институционалдық дамуы және бұл үдерістерге Қазақстанның қосқан үлесі жөніндегі сауалдарына жауап берді.
Сұхбат барысында Нұрсұлтан Назарбаев өңірдегі жаңа сын-қатерлер мен қауіптерге қатысты өз ойын ортаға салып, оған қарсы Ұжымдық қауіпсіздік шарты ұйымы аясында күресудің ұжымдық шаралары туралы әңгімеледі.
Сондай-ақ, Қазақстан Президенті Ұжымдық қауіпсіздік шарты ұйымы мен НАТО-ның ұқсастығы жөнінде пікір білдіріп, бұл ұйымдардың сипаты мен құрылуындағы міндеттерінің айырмашылықтарына тоқталды.

///Іс-шара барысында Елбасы спорт нысанының жұмысымен танысып, күрес залын және көпфункционалды залды аралап көрді.
Бұдан бөлек, Нұрсұлтан Назарбаев қаладағы спорт саласының өкілдерімен әңгімелесті. Олардың арасында қысқа қашықтыққа жүгіруден КСРО-ның бірнеше дүркін жеңімпазы, рекордшы Ә.Тұяқов, бокстан әлем чемпионаттарының және Олимпиада ойындарының күміс жүлдегері Ә.Ниязымбетов, сондай-ақ танымал спортшылар, жаттықтырушылар мен спорт ардагерлері бар.
Спортшылар жан-жақты қолдауы мен қамқорлығы үшін Мемлекет басшысына алғыс білдірді.
***
Кешен демеушілердің қаражатына салынған. Онда футбол, баскетбол, волейболмен шұғылдануға, сондай-ақ жекпе-жек сайысымен және жеңіл атлетикамен айналысуға арналған залдар бар.



/// 
Әбу-Дабидің Мұрагер ханзадасы Елбасын президенттік сайлаудағы жеңісімен құттықтады және Қазақстанды ілгерілету мен өркендетуге бағытталған ауқымды реформалардың табысты жүзеге асырылатынына сенім білдірді.
Әңгіме барысында тараптар сауда-экономикалық, инвестициялық және мәдени-гуманитарлық салалардағы екіжақты ынтымақтастықты одан әрі нығайту шараларын талқылады.
Сонымен қатар, Нұрсұлтан Назарбаев пен Мұхаммед бен Заид Әл Нахаян өңірлік және халықаралық күн тәртібіндегі негізгі жайттар жөнінде пікір алмасты. 
/// 
Әңгімелесу барысында Дмитрий Медведев Нұрсұлтан Назарбаевқа туған күніне арнаған құттықтауын жеткізіп, денсаулық, бақ-береке және жұмысына жаңа табыстар тіледі.
/// 
Қадірлі қауым!
Соңғы уақытта менің атыма Астана күніне және мерейтойыма байланысты көптеген хаттар мен жеделхаттар келіп түсті.
Құттықтаушылар қатарында мемлекеттердің, халықаралық ұйымдар мен компаниялардың басшылары, қоғам өкілдері және ел азаматтары бар.
Жылы лебізді тілектер әлемнің түкпір-түкпірінен және еліміздің барлық өңірінен келді.
Әсіресе, мені толқытқаны – жасөспірім мектеп оқушылары өз өлеңдерін, суреттерін, құттықтауларын жолдап жатты. Бұл адамның жүрегін тебірентеді.
Биыл 17 жасқа толған Елорда – ел тағдырымен еншілес менің өмірімнің мәнді бөлшегі.
Астана күнімен қабат келген мерейтойыма арналған ең қымбат сыйлық – Қазақстанның жеткен жетістіктері.
Өмірін мемлекеттің мерейлі, халқымның бақытты болуына арнаған мен үшін көптің шынайы ықыласынан артық ештеңе жоқ.
Осындай қолдау, әрине, жігерлендіреді, халыққа қызмет етуге, белгіленген бағдарламаларды орындауға күш береді.
Жылы лебізді құттықтаулар үшін баршаңызға шын жүректен зор ризашылық білдіремін!  
Әрқайсыңызға жеке-жеке ризашылығымды білдіруге де болар еді, бірақ ол мүмкін емес. Сондықтан менің осы айтқан сөздерімді әрқайсыңызға ризашылығым мен рахметім деп білерсіздер.
Өз тарапымнан баршаңызға зор денсаулық, бақ-береке тілеймін!
 




///Кездесуде тараптар Қазақстан мен Ислам даму банкі арасындағы ынтымақтастықтың өзекті мәселелерін талқылады.
Мемлекет басшысы еліміздің экономикасын нығайтуға және халқымыздың әл-ауқатын арттыруға Ислам даму банкі елеулі үлес қосқанын атап өтті.  
– Қазіргі таңда біз «Астана» халықаралық қаржы орталығын құрудамыз. Ислам даму банкі оның қызметіне атсалысатынына сенімдімін, – деді Нұрсұлтан Назарбаев.    
Әңгіме барысында банк пен Қазақстанның ортақ жобаларының жалпы құны 1,3 млрд доллардан асқаны атап өтілді. 2015 жылы Ислам даму банкі құны 665 млн доллар болатын 4 жобаны қабылдап алған. 
Бандар бен Мұхаммад Хаджар біздің республикамен табысты ынтымақтастық одан әрі жалғасып, банк Қазақстан экономикасын дамытуға бағытталған жобаларға қатыса береді деп үміттенетінін жеткізді.

///Кездесуде Қазақстан мен Ресей арасындағы ынтымақтастықтың ауқымды мәселелері қаралды.
Президент коронавирус індеті кезінде Ресей Федерациясының Қазақстанға көрсеткен көмегі үшін алғыс білдірді.
Мемлекет басшысы елдеріміздің арасындағы екіжақты және медицина мен денсаулық сақтау салаларындағы халықаралық ұйымдар аясындағы, оның ішінде жаңа бастамалар мен жобаларды іске асыру шеңберіндегі қарқынды ынтымақтастықты одан ары жалғастырудың маңызын атап өтті.
Кездесуде сондай-ақ Еуразиялық экономикалық одақ қызметімен байланысты мәселелер және жоғарғы деңгейдегі ЕАЭО кездесуіне, сонымен қатар, Ұжымдық қауіпсіздік шарт ұйымының алдағы саммитіне дайындық барысы талқыланды.


///Мемлекет басшысы Халиф бен Хамад Әл Танидің қазасы туралы хабарды зор күйзеліспен қабылдады.
«Осы қиын сәтте орны толмас қазаға ортақтаса отырып, Сізді және жақындарыңызды бекем болуға, сабырлылық сақтауға шақырамын», – делінген көңіл айту жеделхатында.    
Сонымен қатар, жеделхатта бар ғұмырын Қатар мемлекетінің қалыптасуына және халықаралық аренада исламның мүддесін қорғау жолына арнаған шейх Халиф бен Хамад Әл Танидің тарихи тұлға және беделді саясаткер ретінде әрдайым есте қалатыны атап өтілген.
///
	 

	Әділбек Рыскелдіұлы Жақсыбеков Астана қаласының әкімі болып тағайындалсын, ол Қазақстан Республикасының Мемлекеттік хатшысы қызметінен босатылсын.

	 

	 

	Қазақстан Республикасының

	                Президенті                                                                                                       Н.Назарбаев

	 

	 

	 

	Астана, Ақорда, 2014 жылғы  22 қазан

	       №  935
///Қазақстан Президенті Қасым-Жомарт Тоқаевтың БҰҰ Бас Ассамблеясының 74-сессиясы аясындағы екі жақты кездесулері Люксембург Премьер-Министрі Ксавье Бетелльмен келіссөз жүргізумен жалғасты.
Тараптар екіжақты күн тәртібіндегі өзекті мәселелерге тоқталып, бірқатар перспективалы жобаларды жүзеге асыруға баса назар аударды.
Атап айтқанда, Қасым-Жомарт Тоқаев пен Ксавье Беттель ғарыш өнеркәсібі, қаржы қызметтері, оның ішінде "Астана" халықаралық қаржы орталығы арқылы ынтымақтастықты жандандыруға уағдаласты. Сондай-ақ цифрландыру саласындағы өзара іс-қимыл мүмкіндіктерін талқылады.


/// 
Мемлекет басшысы «Сайран» жаңа стансасын аралап көрді, содан кейін метро вагонымен «Мәскеу» стансасына барды. Жолда Елбасыға жаңадан салынған учаскенің жұмысы туралы баяндалды.
Сонымен қатар Нұрсұлтан Назарбаев құрылысшылармен және метрополитен жұмысшыларымен кездесті. 
Жиналғандарды жаңа стансалар құрылысының аяқталуымен құттықтаған Қазақстан Президенті мегаполистегі жерүсті көлік ағынын сейілту үшін метрополитеннің маңызы зор екенін атап айтты.  
–  Қазақстандағы метросы бар бірден-бір қала – Алматы. Метро құрылысының арқасында 1350 жаңа жұмыс орны ашылды. Метрополитен жұмысы, біріншіден, тұрғындардың уақытын үнемдеуге мүмкіндік береді. Екіншіден, бір жарым миллион халық тұратын қаланың экологиясы жақсарады. Метроны күн сайын 24 мың адам пайдаланады. Жаңадан екі стансаның ашылуына байланысты олардың саны арта түседі. Жаңа стансаның бірі «Мәскеу» деп аталады, ал Мәскеуде «Алматы» стансасы бар. Осылайша елдеріміздің арасындағы достық байланыстар нығаюда, – деді Мемлекет басшысы.
Нұрсұлтан Назарбаев қаланы инфрақұрылымдық тұрғыдан дамытуға мемлекеттің жұмсап отырған күш-жігеріне тоқталып өтті.
– Біз қаланың орталығы жаяу жүргіншілерге ыңғайлы болуы үшін бәрін жасап жатырмыз. Алматы – таза, жасыл, қауіпсіз қала, мұнда балалар үшін жақсы білім, медицина және көпұлтты қала ұжымының рухы бар. Қазақстан экономикасының 20 пайызы Алматының үлесіне тиеді. Қала қаржылық және мәдени орталық ретінде дами береді. 2017 жылы қысқы универсиада өтеді, сондай-ақ біз 2022 жылғы Олимпиадалық ойындарды өткізуге берілген өтінім бойынша жұмыс жүргізіп жатырмыз. Осының бәрі Алматыны және тұтастай Қазақстанды бүкіл әлемде танымал етуге мүмкіндік беретін болады, – деді Қазақстан Президенті.
Құрылысшылар тұрғындардың көпшілігі үшін қатынастың басты көлігіне айналған маңызды әлеуметтік жобаға көрсеткен қолдауы үшін Нұрсұлтан Назарбаевқа қаланың барша тұрғындары атынан алғыс айтты.
   ***
«Сайран» және «Мәскеу» стансаларының құрылысы 2014 жылы аяқталды. Стансалардың ара қашықтығы –  2,74 шақырым. 




///Кездесу барысында жаңа судьяларды іріктеу, конкурс рәсімдерінің ашықтығы мен кадрларды ілгерілету ісін объективті жүргізу мәселелері талқыланды.
Қасым-Жомарт Тоқаевқа 2019 жылы заңсыз шешім қабылдаған, сот әдебін бұзған, аттестациядан өтпеген 37 судьяның теріс іс-әрекеттері үшін жұмыстан шығарылғаны туралы ақпарат берілді. Бірқатар соттың тәртіптік және қылмыстық жауапкершілікке тартылғаны жайында айтылды.
Жақып Асанов Қазақстан Президентіне сот шешімдерінің сапасын арттыруға бағытталған шаралар жөнінде мәлімет берді.
Кездесу қорытындысы бойынша Мемлекет басшысы «100 нақты қадам» Ұлт жоспары мен Қазақстан халқына арналған Жолдауда айтылған міндеттерді орындау жұмыстарын жалғастыруды тапсырды. Президенттің пікірінше, мемлекеттік органдар мен азаматтар арасындағы құқықтық дауларды шешу механизмі ретінде әкімшілік әділет құрылымын енгізу маңызды міндет саналады.
Қасым-Жомарт Тоқаев сот жүйесін реформалау жұмыстарын жалғастыру жөнінде тапсырма берді.
 

/// 
26 тамызда Пәкістан Ислам Республикасының Премьер-министрі Наваз Шариф Қазақстанға ресми сапармен келеді. Сапар барысында екіжақты келіссөздер өтіп, бірқатар құжатқа қол қойылмақ.
27 тамызда Нұрсұлтан Назарбаевтың ТМД елдері мен ШЫҰ-ға мүше мемлекеттердің бас прокурорларымен кездесуі жоспарланған.  
Қазақстан Президенті сондай-ақ осы күні МАГАТЭ бас директоры  Ю.Аманоны және АҚШ-тың бұрынғы сенаторы С.Наннды қабылдайды.
Ал 28 тамызда Елбасы Қазақстанға ресми сапармен келген Сербия Президенті Томислав Николичпен кездеседі.
Сонымен қатар, Мемлекет басшысының сол күні ел Конституциясының 20 жылдығына арналған халықаралық конференцияға қатысуы жоспарлануда.
///
	 

	Концертте классикалық және халық музыкасы синтезінің негізінде әзірленген заманауи шоу-жоба көрсетілді.

	Гала-концертте көрермендер алғаш рет Мұқан Төлебаевтың «Біржан мен Сара» операсындағы танымал бидің жаңаша аранжировкасын, Нұрғиса Тілендиевтің «Аққу» күйін, сондай-ақ өзге де соны музыкалық туындыларды тыңдады.

	Концерт финалында дәстүрлі сайыс рухындағы домбырашылар немесе әншілер айтысының баламасы іспеттес оркестр айтысы орындалды. Симфониялық және халықтық оркестрлер арасындағы музыкалық айтыстың шығармашылық мақсаты – шеберлікті және талантты көрсету, классикалық және халықтық өнер әлемін өзара жақындастыра түсу.       

	 
///Кездесуге Сауд Арабиясының  әлемдік деңгейде жұмыс жүргізетін жетекші компанияларының басшылары қатысты.  
Мемлекет басшысы Сауд Арабиясы біздің елдің Таяу Шығыс аумағындағы негізгі серіктесінің бірі екенін айтты.
– Екі ел арасындағы 2015 жылы 16,3 млрд долларға жеткен тауар айналымы көлемін бүгінде айтарлықтай арттыруға мүмкіндік бар. Қазірдің өзінде Корольдік компанияларының қатысуымен Қазақстанда 17 ұйым жұмыс жүргізуде, – деді Нұрсұлтан Назарбаев.
Қазақстан Президенті екі елдің экономикалық ынтымақтастығының перспективалы бағыттарын да атап өтті. Олардың арасында тау-кен металлургиясы кешені, мұнай химиясы, ауыл шаруашылығы, қаржы және ислам банкингі, атом өнеркәсібі бар. 
Сондай-ақ, Мемлекет басшысы Сауд Арабиясы сияқты Қазақстанның да табиғи ресурстарға бай екеніне назар аударды.
– Соған қарамастан біз экономиканы әртараптандыруға бағытталған реформаларды іске асырудамыз. Қазақстанның стратегиялық мақсаты – әлемнің ең озық 30 елінің қатарына қосылу. Бұл мақсатқа жетудің негізгі жолы елдегі кәсіпкерлікті дамыту, бизнеске барынша жеңілдіктер қарастырып, инвестиция тарту үшін қолайлы жағдайлар жасау, – деді Қазақстан Президенті.
Нұрсұлтан Назарбаев іскерлік және инвестициялық ортаны жақсарту үшін Қазақстанда қолға алынып жатқан жүйелі шараларға тоқталды.  
– Дүниежүзілік банктің «Бизнеспен айналысу жеңілдігі» рейтингінде Қазақстан 41-ші орынға ие болды. Бизнес үшін әкімшілік кедергілер мейлінше азайтылды. Қазір бізде 10 арнайы экономикалық аймақ құрылып, онда либералды салық режімі қолданыла отырып жұмыс жүргізілуде, – деді Мемлекет басшысы.
Қазақстан Президенті Сауд Арабиясы кәсіпкерлерін индустриялық-инновациялық даму бағдарламасын жүзеге асыруға белсене қатысуға шақырды.
– Өз кезегінде Қазақстан жан-жақты қолдау көрсетуге дайын. Мәселен, инвестор корпоративтік табыстан және жер салығынан 10 жылға, мүлік салығынан 8 жылға босатылады, – деді Нұрсұлтан Назарбаев.
Сонымен қатар Мемлекет басшысы қазір республикада ірі мемлекеттік нысандарды жекешелендіру науқаны жүргізіліп жатқанын айтты.
–  Жалпы құны 10 миллиард доллар болатын 800-дей мемлекеттік кәсіпорын бәсекелестік ортаға шығарылды. Тізімге мемлекеттің үлесі бар тау-кен металлургиясы, мұнай өңдеу, энергетика, көлік және байланыс саласындағы кәсіпорындар, инфрақұрылым нысандары енгізілген. Сауд Арабиясы компанияларының осы жекешелендіру шарасына қатысуын қолдаймыз, – деді Қазақстан Президенті.
Бұған қоса, Нұрсұлтан Назарбаев «Астана» халықаралық қаржы орталығының жұмысына және келер жылы «Болашақтың энергиясы» тақырыбы бойынша өтетін «ЭКСПО-2017» көрмесіне тоқталды.
Сауд Арабиясы бизнес құрылымдарының жетекшілері Қазақстанда жасалып жатқан қолайлы инвестициялық жағдай үшін Мемлекет басшысына алғыс білдіріп, ынтымақтастықты дамытуға дайын екендіктерін жеткізді. Атап айтқанда, олар ауыл шаруашылығы, мұнай өңдеу, металлургия және атом энергетикасы салаларына қызығушылық танытты. 
Соңында Қазақстан Президенті өзара тиімді серіктестіктің жаңа мүмкіндіктері жасала беретінін және оның перспективасына сенімді екенін айтып, Сауд Арабиясы бизнесінің «капитандарына» табыс тіледі.  



///Кездесу барысында еліміздегі кәсіпқой боксты және балалар мен жасөспірімдер спортын, соның ішінде ауылдық жерлерде бокс үйірмелерін дамыту мәселелері талқыланды.
Орта салмақтағы WBO Inter-Continental белбеуінің иегері Қанат Ислам Қасым-Жомарт Тоқаевқа еліміздің спортшыларына қолдау көрсеткені үшін алғыс айтты.
Мемлекет басшысы боксшының алдағы өтетін жекпе-жектерде жеңіске жетуіне тілектестігін білдірді. 




///Мемлекет басшысы Қасым-Жомарт Тоқаев Әзербайжан Президенті Ильхам Әлиевті туған күнімен құттықтап, әзербайжан халқының игілігі жолында атқарып жатқан мемлекеттік қызметіне сәттілік тіледі.
Қасым-Жомарт Тоқаев  Ильхам Әлиевтің екіжақты ынтымақтастықты дамытуға қосқан үлесін жоғары бағалап, Қазақстанның екі ел арасындағы стратегиялық серіктестікті нығайтуға мүдделі екенін атап айтты.
///Жиында Түркістан облысының Арыс қаласындағы қазіргі ахуал және еліміздің су қауіпсіздігін қамтамасыз ету мәселелері талқыланды.
Қауіпсіздік кеңесінің Төрағасы Арыс қаласында қаза болғандардың туыстары мен жақындарына көңіл айтты, сондай-ақ жарылыс салдарын жоюға атсалысып жатқан барлық құзырлы орган қызметкерлерінің және волонтерлердің қажырлы еңбегін ерекше атап өтті.   
– Соңғы ақпаратқа сәйкес, зардап шеккендердің саны 160-тан асты. Барша қазақстандықтар бірлігіміздің бекем екенін көрсетіп жатқанын атап өткім келеді. Еліміздің әр түкпірінен азаматтар алаңдаушылық білдіруде, түрлі ұйымдар мен кәсіпорындардың жұмыскерлері зардап шеккендерге көмек көрсету үшін бірігіп жатыр. Бір өңірдің басына түскен қиыншылық – бәрімізге ортақ мәселе. Біз халқымыздың ынтымағының арқасында барлық қиындықты еңсереміз. Барша қазақстандықтарға ризашылығымды білдіремін, – деді Елбасы.
Нұрсұлтан Назарбаев өңірде қалыпты жағдайды тезірек қалпына келтіру және тұрғындарға жан-жақты қолдау көрсету үшін мемлекет тарапынан барлық шаралар қолданылып жатқанын атап өтті.
Су қауіпсіздігін қамтамасыз ету мәселесі бойынша еліміздегі су ресурстарының және су шаруашылығы нысандарының жай-күйі талқыланды. Сондай-ақ, тұрғындар үшін таза ауызсудың қолжетімді болуына және суды үнемдеп пайдалану мәселелеріне ерекше назар аударылды.     
Отырыс қорытындысы бойынша Арыс қаласында жөндеу жұмыстарын жүргізу және азаматтардың тұрғылықты жеріне оралуын ұйымдастыру жөнінде нақты тапсырмалар берілді.  
Қазақстан Республикасының Тұңғыш Президенті – Елбасының
Баспасөз қызметі

///Мемлекет басшысы белгілі ақын, қаламгер, Қазақстанның Еңбек Ері Олжас Сүлейменовті қабылдады.
Кездесу барысында қазіргі қазақ әдебиетінің өзекті мәселелері мен қоғамды рухани жаңғыртудағы рөлі талқыланды.
Сонымен қатар, сөз зергері алдағы шығармашылық жоспарын ортаға салды.
Нұрсұлтан Назарбаев Олжас Сүлейменовке немересі Ескендірдің қайғылы қазаға ұшырауына байланысты көңіл айтты.

///Қасым-Жомарт Тоқаевқа Нұр-Сұлтан қаласының 2019 жылдың әлеуметтік-экономикалық көрсеткіштері туралы есебі беріліп, Президенттің Елорданы дамыту жөніндегі кеңесте берген тапсырмаларының орындалу барысы жайында баяндалды.
Сонымен қатар Алтай Көлгінов Мемлекет басшысына қаланы абаттандыру және жылыту маусымы жайында ақпарат берді.
Президент әкімге жұмыспен қамту, аз қамтылған отбасыларды қолдау, үлескерлердің мәселесін түбегейлі шешу және Нұр-Сұлтан қаласының инфрақұрылымдық дамуы бойынша берілген тапсырмаларды сапалы  және уақытылы орындау керектігін атап айтты.

///Мемлекет басшысы тәуелсіздік жылдарында Қазақстан әскерінің кәсіби біліктілігі артқанына тоқталып, оның қатарындағы ең лайықты азаматтардың жоғары атақтарға ие болып келе жатқанын айтты.
– Бүгінгі рәсімнің Қазақстан Қарулы Күштерінің 25 жылдығы қарсаңында өтуінің ерекше символдық мәні бар. Бұл – ел егемендігінің сенімді кепіліне айналған айбынды армиямыз үшін маңызды тарихи белес. Оның әлеуеті тәуелсіздік жылдарында әскери реформалардың, қару-жарақ пен техниканың жүйелі жаңартылуының арқасында айтарлықтай нығайды, – деді Нұрсұлтан Назарбаев.
Қазақстан Президенті жаңа жаһандық қауіп-қатерлер жағдайында еліміздің қауіпсіздік пен қорғаныс саласындағы барлық құрылымдарының кәсіби және жауынгерлік дайындығының жоғары деңгейде болуын қамтамасыз ету қажеттігіне назар аударып, бұл ретте командирлер корпусының ерекше рөлін атап өтті.
– Сіздер жауынгерлік өнегелі үрдісті, бабалардың ерлік дәстүрін жалғастырып, барлық жеке құрам үшін қалтқысыз қызметтің үлгісін көрсетіп келесіздер. Әскери дайындық деңгейінің артуы, әскердегі және құқық қорғау органдарындағы мінсіз ахуал сіздердің басшылық ету ісін сауатты жүргізулеріңізге байланысты. Күш-қуаттарыңыз, білімдеріңіз бен тәжірибелеріңіз қауіпсіздікті қамтамасыз етуге, құқықтық тәртіпті, еліміздің конституциялық құрылымын сақтауға бағытталуға тиіс. Сіздер қоғамдағы ең жауапты миссияны – қазақстандықтардың бейбіт өмірі мен тәуелсіздігіміздің құндылықтарын қорғау ісін жүзеге асырып келесіздер, – деді Елбасы.
Соңында Нұрсұлтан Назарбаев рәсімге қатысушыларға зор денсаулық, бақ-береке және табыс тіледі.
Рәсім барысында генерал-лейтенант әскери атағы Т.Мұхтаровқа, ұлттық қауіпсіздік генерал-лейтенанты арнаулы атағы С.Әбішке, Ә.Садықұловқа, генерал-майор әскери атағы Д.Адырбековке, Е.Алдажұмановқа, Ж.Ахметовке, Т.Әбішевке, Т.Әміриевке, В.Беккерге, С.Исмайловқа, Қ.Қарақұловқа, Б.Құрманбаевқа, Қ.Тасыбековке, авиация генерал-майоры әскери атағы Т.Қойшықұловқа, контр-адмирал әскери атағы Қ.Есенеевке, ұлттық қауіпсіздік генерал-майоры арнаулы атағы К.Адамбековке, полиция генерал-майоры арнаулы атағы Б.Аймағамбетовке, М.Қызыловқа, 3-санаттағы жоғары біліктілік сыныбы Т.Татубаевқа, 3-сыныпты мемлекеттік әділет кеңесшісі сыныптық шені Қ.Игембаевқа, Е.Сыбанқұловқа, Ә.Шындалиевке берілді.


///
	 

	Кездесу барысында Ө.Озғанбаев қоғамдық бірлестіктің қызметі мен алдағы кезеңдегі жұмыс жоспарлары туралы хабардар етті.

	Мемлекет басшысы біздің елімізде соғыс және еңбек ардагерлеріне қажетті көмек тұрақты түрде көрсетіліп, тұрғын үймен қамтамасыз ету мәселесі шешілетінін, өзге де әлеуметтік қолдаулар жасалатынын атап өтті.

	Ө.Озғанбаев елімізде Ұлы Отан соғысындағы жеңістің 70 жылдығын атап өтуге дайындық жүргізіліп жатқанын хабарлады және қазіргі уақытта Қазақстанда 6 мыңнан астам соғыс ардагері, 220 мың тыл еңбеккері тұратынын атап өтті.


///Парламент Сенатының пленарлық отырысы басталмас бұрын Нұрсұлтан Назарбаевқа «Құрметті сенатор» мәртебесін беру рәсімі өткізілді.
Елбасы барлық депутаттарға қолдау көрсеткені және еңбегін жоғары бағалағаны үшін алғыс айтты. 
– Көпшілігіңізбен соңғы 30 жыл бойы бірге жұмыс істеп келеміз. Біз көптеген қиындықты бірге өткердік. Маған «Құрметті сенатор» мәртебесін беру туралы шешім қабылдағандарыңыз үшін шынайы ризашылығымды білдіремін, – деді Нұрсұлтан Назарбаев.  
Қазақстанның Тұңғыш Президенті қолға алған реформаларды тиімді жүзеге асыру ісінде Парламенттің сапалы заң шығару қызметінің маңызды екенін ерекше атап өтті.
– Еліміз бүкіл әлемге танымал болды. Экономикамыз дамып, азаматтарымыздың тұрмыс деңгейі артты. Біз мемлекетті жаңғыртуға бағытталған бірнеше бағдарлама қабылдадық. Сіздер сол құжаттарды жүзеге асыруға белсене атсалысып келесіздер. Реформалардың табысты болуы сіздердің жұмыстарыңызға байланысты, – деді Елбасы.
Нұрсұлтан Назарбаев қоғамның тұрақтылығын нығайту және дамудың стратегиялық бағдарының сабақтастығын қамтамасыз ету үшін президенттік өкілеттігін тоқтату туралы шешім қабылдағанын айтты.
– Біздің басты жетістігіміз – елдегі тұрақтылық пен тыныштық. Әлемдік қоғамдастықтың қабылдаған шешіміме білдірген пікіріне таң қалдым. Біз бүкіл әлемге билік транзитіне қатысты мәселені қалай шешуге болатынын көрсеттік, – деді Елбасы.
Соңында Нұрсұлтан Назарбаев тәуелсіз Қазақстанды одан әрі дамыту және өркендету ісінде жастардың маңызды рөл атқаратынын атап өтті.
 
Қазақстан Республикасының Тұңғыш Президенті – Елбасының
Баспасөз қызметі






/// 
Кездесу барысында Халықаралық дзюдо федерациясымен арадағы Қазақстанның өзара іс-қимылының өзекті мәселелері және спорттың осы түрін республикамызда дамыту перспективалары талқыланды.
Мемлекеттік хатшы келесі әлем чемпионатын өткізуші ел ретінде Қазақстанға таңдау жасағаны үшін Халықаралық дзюдо федерациясына ризашылығын білдірді. Чемпионат 2015 жылғы 24-30 тамыз аралығында Астанада өтетін болады.  
Г.Әбдіқалықова Мемлекет басшысының дене тәрбиесіне, бұқаралық спортқа және жоғары жетістіктерге жеткізетін спорт түрлеріне айрықша мән беретінін атап өтті. Бүгінде Қазақстанда халықаралық талаптарға сай спорттық нысандар бой көтеріп, әлемдік деңгейдегі спорт шаралары өткізілуде.
Дзюдо республикадағы ең танымал спорт түрінің бірі болып саналады, онымен 80 мыңнан астам қазақстандық тұрақты айналысады. Спортшылардың шеберлігін жетілдіру мақсатында барлық қажетті жағдай жасалған. Мәселен, бүгінде Қазақстанда елдің құрама командалары жаттығу шараларын өткізетін, Спорттық жекпе-жек және күш қолданылатын спорт түрлері конфедерациясы аккредиттеген 15 спорттық база бар.
Тәуелсіздік жылдары дзюдошыларымыз олимпиада ойындарында 1 күміс медаль, әлем чемпионаттарында 1 алтын, 2 күміс, 3 қола медаль, Азия ойындарында 1 алтын, 10 күміс және 21 қола, Азия чемпионаттарында 4 алтын, 6 күміс және 30 қола медаль иеленді.
Алдағы әлем чемпионатында Қазақстан спортшылары жеңіс тұғырының жоғары орындарын иелену үшін сайысқа түсетін болады.
Әлемдік біріншілікке дүние жүзінің 140 елінен 900-ден астам спортшы қатысады және ерлер мен әйелдер арасында 7 салмақ дәрежесі бойынша 14 медаль жиынтығы сарапқа салынады.
///Мемлекет басшысы мәслихат депутаттарымен, қоғамдық кеңес мүшелерімен, зиялық қауым, ардагерлер, кәсіподақтар мен жастар ұйымдарының өкілдерімен, мемлекеттік қызметшілермен кездесті.
– Атырау облысы – мәдени және адам әлеуеті мол аймақ. Өңірдің жетістіктері жергілікті халықтың өмір сүру сапасы мен табысының өсуіне ықпал етуі тиіс. Әкімдік, үкімет, бизнес – бәріміз осыған баса назар аударуымыз керек, – деді Қазақстан Президенті.
Мемлекет басшысы өңір халқының әл-ауқатын арттыруды қамтамасыз етуге, отандық өндірушілерді дамыту үшін мұнай-газ секторының әлеуетін барынша пайдалануға көңіл бөлді. Қасым-Жомарт Тоқаев Үкіметке үш ірі жоба аясында өнімдерді сатып алу және қызмет көрсету ісіндегі отандық тауарлар мен жергілікті мамандардың үлесін көбейту, шетелдік және отандық жұмысшыларды бірдей еңбекақымен қамтамасыз ету жөнінде жүйелі жұмыс жүргізуге тапсырма берді.
– Азаматтарымыз сапалы білім алып, жалақысы жоғары жұмысқа орналасуы үшін барлық жағдайды жасауымыз керек. Отандық кәсіпкерлерге де айтарым бар. Мемлекеттің және кез-келген компанияның ең басты байлығы адам екенін ұмытпаңыздар. Бастысы – жаңа жұмыс орындарын ашу, жұмысшылардың жалақысын арттыру, – деді Қасым-Жомарт Тоқаев.
Қазақстан Президенті экономика саласын әртараптандыру, соның ішінде полиэтилен, полипропилен өндіру және балық шаруашылығын дамыту жөніндегі жобаларды жүзеге асыру мәселелеріне тоқталды.
– Жергілікті экономиканың мұнай-газ және мұнай-химия кешендерінен басқа да салаларын дамыту қажет. Өңірдің балық өнеркәсібін қалпына келтіру және осы секторға инвесторлар тарту керек. Қабылданған шаралардың нәтиже бермей жатқанын көріп отырмыз. Біздің азаматтар нақты істер күтеді. Ауыл шаруашылығы министрлігі және әкімдік бұл мәселеге баса назар аударуы керек, – деді Мемлекет басшысы.
Қасым-Жомарт Тоқаев тұрғын үй, экология және көлік инфрақұрылымы мәселелерін шешуге ерекше тоқталды.
– Нағыз сапалы жол қандай болуы керек? Ең алдымен, сол жолды пайдаланатын тұрғындарды діттеген жеріне жылдам жеткізетін қауіпсіз жол болуы тиіс. Жөнделген жолдың саны емес, сапасы маңызды! Әкімдіктердің жұмысын осы талапқа сай бағалайтын боламын. Мысалы, қазір Индер мен Миялының арасындағы 120 шақырымды жүріп өту үшін 5 сағат керек. Ал жөндеуден кейін бұл аралықты 1,5 – 2 сағаттың ішінде жүріп өтуге болады, – деді Қазақстан Президенті.
Мемлекет басшысы ел бюджетін жоспарлау кезінде трансферлердің әділ бөлінуі мен жемқорлыққа қарсы жұмыстарды күшейту туралы да айтты.
Кездесу соңында Қазақстан Президенті қатысушыларды Қазақстан Республикасының мемлекеттік рәміздері күнімен және қасиетті Рамазан айының аяқталуымен құттықтап, табыс пен бақ-береке тіледі. 
Мемлекет басшысы атқарған мінсіз еңбектері үшін бірқатар азаматты алғыс хатпен марапаттады. Олардың арасында Атырау облыстық ауруханасының хирургиялық бөлімнің меңгерушісі А.Дүсіпов, «Болашақ К» қоғамдық бірлестігінің менеджері Г.Жұмабаева, мұнай және газ өңдеу цехының операторы Н.Ерғалиев, «Амангелді атындағы» балық шаруашылығы өндірістік кооперативінің жетекшісі У.Есалиев және  Атырау қалалық №17 орта мектеп лицейінің математика пәнінің оқытушысы С.Ерошенко бар.







/// 
Мемлекет басшысының атына ел өңірлеріндегі қоғамдық бірлестіктерден және экономиканың түрлі салалары мен әлеуметтік салада жұмыс істейтін азаматтардан көптеген хат-хабарлар келіп түсуде. Жұмысшылар, аграршылар, шағын және орта бизнес, ғылым және мәдениет, шығармашыл зиялы қауым өкілдері, студенттер өз хаттарында мемлекеттің әрі қарай дамуында маңызды рөл атқаруға тиіс бастамаға жан-жақты қолдау танытуда.   
Атап айтсақ, «Нұр Отан» партиясының мәлімдемесінде ҚХА Кеңесінің бастамасы ел мүддесіне жауап беретін дұрыс қадам екені айтылған.
«Біздің халқымыз ел тарихының ең шешуші сәттерінде болашақ ұрпақ үшін даналық таныта отырып, бірліктің, өз Көшбасшысының айналасына топтасудың биік деңгейін көрсетті. Бұл «Қазақстан-2050» ұзақмерзімді Стратегиясы мен «Мәңгілік Ел» идеясын жүзеге асыруды қамтамасыз ете отырып, бұдан да күшті, бұдан да ұйымшыл болудың тарихи мүмкіндігі», – делінген хатта. 
Қазақстан қаржыгерлері қауымдастығының мүшелері сайлау өткізу экономикалық және ақша-несиелік саясаттың сабақтастығын қамтамасыз етіп, инвесторларға сенімділік беретінін, елдегі іскерлік белсенділікті жандандыратынын атап өткен.
«Елдің қаржы ұйымдарының басшылары мен қызметкерлері қоғамымыздың экономикалық дамудың мейлінше жоғары сатысына қарай жүйелі қозғалысын қолдау ісіне өз үлестерін қосу үшін қолдан келгеннің бәрін жасауға дайын және ұсынылған сайлаудың маңыздылығын осы жолдағы қажетті кезең ретінде толық түсінеді», – деп жазады авторлар.
Түрлі кәсіпорындардың жұмысшылары да хат жолдап отыр.
«Болат Нұржанов атындағы Екібастұз ГРЭС-1» ЖШС жұмысшылары елді өркендету үшін алға қойылған міндеттерді жүзеге асыру ісіне қатысуға дайын екендіктерін білдіреді.
«Біз электр энергиясын елдің барлық өңірлеріне және шетелге бағыттаймыз. Біздің міндетіміз – әр үйде күндіз де, түнде де электрдің болуы. Біздің тұтынушыларымыз тұрақтылықты жоғары бағалайды, ал біз тұрақтылықты тек Сізбен байланыстырамыз. Біз «Қазақстан-2050» Стратегиясын жалғастыруды, ішкі саяси тұрақтылықты нығайтуды, әрі қарай дамуды жақтаймыз. Сондықтан Сізден Президент сайлауын 2015 жылы өткізу бастамасын қолдауды сұраймыз», – деп жазады авторлар.
Жамбыл облысындағы «Қазфосфат» ЖШС хатында алты мыңдық еңбек ұжымының негізгі тілегі – Нұрсұлтан Назарбаевқа сенетінін растау екені айтылған.
«Дәл бүгін бірлікті, келісім мен тұрақтылықты нығайту маңызды, сондықтан біз Сізді ел Президенті лауазымына лайықты кандидат санаймыз. Қазіргі бақ-берекемізді және болашағымызды тек Сізбен байланыстырамыз», – делінген хатта.
 «Қазақмыс» Корпорациясы» ЖШС еңбек ұжымдарының 9 мыңнан астам мүшесі – кеншілер, металлургтар, кен байыту кәсіпорындарының жұмысшылары да еліміздің одан әрі қарқынды дамуын қамтамасыз ету үшін Қазақстан Президентіне жаңа сенім мандатын беру қажет екенін атап өткен.
«Біз бүгінде басқа балама жоқ екеніне сенімдіміз. Өйткені нақ Сіздің басшылығыңызбен еліміз өз дамуында елеулі табыстарға жетті. Сіз республиканы ауқымды жаңғырту және оны әлемнің мейлінше бәсекеге қабілетті 30 елінің қатарына қосу жолындағы жұмысты Қазақстан халқымен бірге жалғастыруға тиіссіз деп санаймыз. Барлық қазақстандықтарды, еңбекшілерді, тұрақтылықты және егемен Қазақстанның  жүйелі дамуын қымбат санайтын баршаны Президент сайлауын өткізуді  қолдауға шақырамыз», – делінген хатта.
Ақмола облысындағы «Родина» агрофирмасы» ЖШС ұжымының мүшелері өз хаттарында жаһандық экономикалық дағдарыс пен әлемдегі геосаяси тұрақсыздықтың белең алуы жағдайында Қазақстан қуатты әрі ілкімді көшбасшыны қажет ететініне тоқталған. 
«Қоғамда елдің әрі қарайғы әлеуметтік-экономикалық табысы көбіне-көп Сіздің Мемлекет басшысы, Ұлт көшбасшысы ретіндегі рөліңіз арқылы ғана мүмкін болатыны туралы айқын түсінік бар. Сондықтан, отандастарымыздың бастамасын толық қолдай отырып, Сізден жүрек қалауымен жасалған халық таңдауына құлақ асуды сұраймыз», – делінген хатта.
Алматы облысындағы «Хильниченко және К» командиттік серіктестік жұмысшылары Мемлекет басшысының осындай тұрақсыз уақытта стратегиялық сипатта шұғыл шешімдер қабылдай білуі – дендеп келе жатқан сыртқы сын-қатерлерді табысты еңсеру кепілі екенін атап өткен.
«Бүгін біз және ел тағдырына бей-жай қарай алмайтын барлық қазақстандықтар, жауапкершілікпен айта аламыз: Қазақстанда Сізге саяси балама жоқ. Сіз секілді Президентпен бізге бәрі жеңіл, біз дағдарыс кезеңінің барлық қиындықтарын еңсереміз. Өйткені олар өтпелі ғой, ал біздің Қазақстан мәңгілік болсын», – деп жазады авторлар.
Қазақстан халқы Ассамблеясының сайлау өткізу туралы бастамасын мақұлдаған азаматтардың қатарында Мемлекет басшысына қолдау көрсету туралы пікір білдірген көптеген жас ұрпақ өкілдері бар.
Әл-Фараби атындағы Қазақ ұлттық университетінің студенттері Мемлекет басшысының Жолдауын және «Қазақстан-2050» Стратегиясын табысты жүзеге асыру үшін күш жұмылдырудың маңыздылығын атап өткен.
«Осыған байланысты кейінге қалдырмай сайлау өткізу маңызды деп санаймыз және Қазақстан халқы Ассамблеясының бастамасына толық қолдау көрсетеміз», - делінген хатта.
 І.Жансүгіров атындағы Жетісу мемлекеттік университетінің студенттері Елбасының басшылығымен еліміз тәуелсіздік жылдарында түрлі қиындықтардан сәтті өткеніне тоқталған.
«Біз алдағы уақытта да Мемлекет басшысымен бірге Қазақстанды әлемнің дамыған 30 елінің қатарына қосу жөніндегі мақсатқа қарай ілгерілетуді қалаймыз. Сондықтан Сізден президент сайлауын өткізуге келісім беруіңізді сұраймыз», – деп жазады авторлар.
Қазақстан халқы Ассамблеясы Кеңесінің ел Президентінің сайлауын өткізу жөніндегі бастамасына байланысты хаттар Мемлекет басшысының атына толассыз келіп түсуде. 
///
	 

	Өздерінің хатында авторлар өңірді дамыту мәселелеріне әрдайым көңіл бөлініп, өзекті жайттарға қатысты уақтылы шаралар қабылданып отыратыны үшін ризашылықтарын білдірген. Олар Жезқазған, Сәтбаев қалалары мен Ұлытау ауданын әлеуметтік-экономикалық дамытудың кешенді жоспарының жүзеге асырылуынан үлкен үміт күтетіндіктерін айтады. Бұл орайда хат авторлары осы жоспардың мерзімін 2020 жылға дейін ұзарту қажеттігі туралы өз өтініштерінің назардан тыс қалмай, бөлінген қаржы көлемі бір жарым есе ұлғайтылғанын атап өткен.

	«Бізді «Жезқазған-Қызылорда», «Жезқазған-Арқалық» автомобиль жолдарын салу және дамыту туралы шешім қуантады. Сіздің жеке бастамаңыз бойынша қолға алынған «Жезқазған-Бейнеу» теміржол құрылысының басталғаны да біздің өңір үшін өте маңызды деп есептейміз. Біздің өтінішіміз бойынша аталған теміржол құрылысының жобасына бірқатар оң өзгерістер енгізгеніңізді біз қуана қабылдадық. Бұл ісіңіз Сіздің қарапайым халыққа деген шынайы қамқорлығыңызды тағы бір мәрте дәлелдей түсті», – делінген хатта.

	Жұртшылық өкілдері «Қазақмыс» корпорациясының барлық жұмысшыларды еңбекақыларын сақтай отырып, жөндеу жұмыстарына ауыстыру туралы шешімінің де маңыздылығын айтады. 

	«Бұл шешім біздің өңір жұртын жігерлендіріп, корпорация кәсіпорындары болашақта өзінің жұмысын жалғастыра береді деген үмітімізді оятты», – делінген хатта.

	Хат соңында авторлар Мемлекет басшысына мықты денсаулық және табыс тілеп, оның бастамаларын әрдайым қолдауға дайын екендіктеріне сендіреді.

	 

	 
///Кездесуге Сауд Арабиясының  әлемдік деңгейде жұмыс жүргізетін жетекші компанияларының басшылары қатысты.  
Мемлекет басшысы Сауд Арабиясы біздің елдің Таяу Шығыс аумағындағы негізгі серіктесінің бірі екенін айтты.
– Екі ел арасындағы 2015 жылы 16,3 млрд долларға жеткен тауар айналымы көлемін бүгінде айтарлықтай арттыруға мүмкіндік бар. Қазірдің өзінде Корольдік компанияларының қатысуымен Қазақстанда 17 ұйым жұмыс жүргізуде, – деді Нұрсұлтан Назарбаев.
Қазақстан Президенті екі елдің экономикалық ынтымақтастығының перспективалы бағыттарын да атап өтті. Олардың арасында тау-кен металлургиясы кешені, мұнай химиясы, ауыл шаруашылығы, қаржы және ислам банкингі, атом өнеркәсібі бар. 
Сондай-ақ, Мемлекет басшысы Сауд Арабиясы сияқты Қазақстанның да табиғи ресурстарға бай екеніне назар аударды.
– Соған қарамастан біз экономиканы әртараптандыруға бағытталған реформаларды іске асырудамыз. Қазақстанның стратегиялық мақсаты – әлемнің ең озық 30 елінің қатарына қосылу. Бұл мақсатқа жетудің негізгі жолы елдегі кәсіпкерлікті дамыту, бизнеске барынша жеңілдіктер қарастырып, инвестиция тарту үшін қолайлы жағдайлар жасау, – деді Қазақстан Президенті.
Нұрсұлтан Назарбаев іскерлік және инвестициялық ортаны жақсарту үшін Қазақстанда қолға алынып жатқан жүйелі шараларға тоқталды.  
– Дүниежүзілік банктің «Бизнеспен айналысу жеңілдігі» рейтингінде Қазақстан 41-ші орынға ие болды. Бизнес үшін әкімшілік кедергілер мейлінше азайтылды. Қазір бізде 10 арнайы экономикалық аймақ құрылып, онда либералды салық режімі қолданыла отырып жұмыс жүргізілуде, – деді Мемлекет басшысы.
Қазақстан Президенті Сауд Арабиясы кәсіпкерлерін индустриялық-инновациялық даму бағдарламасын жүзеге асыруға белсене қатысуға шақырды.
– Өз кезегінде Қазақстан жан-жақты қолдау көрсетуге дайын. Мәселен, инвестор корпоративтік табыстан және жер салығынан 10 жылға, мүлік салығынан 8 жылға босатылады, – деді Нұрсұлтан Назарбаев.
Сонымен қатар Мемлекет басшысы қазір республикада ірі мемлекеттік нысандарды жекешелендіру науқаны жүргізіліп жатқанын айтты.
–  Жалпы құны 10 миллиард доллар болатын 800-дей мемлекеттік кәсіпорын бәсекелестік ортаға шығарылды. Тізімге мемлекеттің үлесі бар тау-кен металлургиясы, мұнай өңдеу, энергетика, көлік және байланыс саласындағы кәсіпорындар, инфрақұрылым нысандары енгізілген. Сауд Арабиясы компанияларының осы жекешелендіру шарасына қатысуын қолдаймыз, – деді Қазақстан Президенті.
Бұған қоса, Нұрсұлтан Назарбаев «Астана» халықаралық қаржы орталығының жұмысына және келер жылы «Болашақтың энергиясы» тақырыбы бойынша өтетін «ЭКСПО-2017» көрмесіне тоқталды.
Сауд Арабиясы бизнес құрылымдарының жетекшілері Қазақстанда жасалып жатқан қолайлы инвестициялық жағдай үшін Мемлекет басшысына алғыс білдіріп, ынтымақтастықты дамытуға дайын екендіктерін жеткізді. Атап айтқанда, олар ауыл шаруашылығы, мұнай өңдеу, металлургия және атом энергетикасы салаларына қызығушылық танытты. 
Соңында Қазақстан Президенті өзара тиімді серіктестіктің жаңа мүмкіндіктері жасала беретінін және оның перспективасына сенімді екенін айтып, Сауд Арабиясы бизнесінің «капитандарына» табыс тіледі.  



///
	 

	Отырыс барысында Мемлекеттік қызмет істері агенттігінің тәртіптік кеңестері жұмысының тиімділігін арттыру жөніндегі шаралар, сондай-ақ жергілікті атқарушы органдарға трансферттер түрінде бөлінген бюджеттік қаражаттарды пайдалану жөніндегі мәселелер талқыланды.

	Мемлекеттік қызмет жүйесіндегі жемқорлық құқық бұзушылықтардың дер кезінде алдын алу және жолын кесу, жалпы алғанда, азаматтық қоғамның билік органдарына деген сенімін арттыру көп жағдайда тәртіптік кеңестердің жұмыс сапасына байланысты болатыны атап өтілді.

	Сонымен бірге Комиссия жергілікті атқарушы органдарға  трансферттер түрінде бөлінген бюджеттік қаражаттарды пайдалану тиімділігі мәселелерін қарады.

	Мақсатты трансферттер көлемін сапасыз жоспарлау, бюджеттік бағдарламалар әкімшілері тарапынан тиісті бақылаудың болмауы анықталған бұзушылықтардың негізгі себебі болып табылады.

	Отырыс барысында Мемлекеттік қызмет істері агенттігінің төрағасы Ә.Байменовтің, Премьер-Министрдің орынбасары – Қаржы министрі Б.Сұлтановтың, Экономикалық қылмысқа және сыбайлас жемқорлыққа қарсы күрес агенттігінің төрағасы Р.Түсіпбековтің, сондай-ақ Республикалық бюджеттің атқарылуын бақылау жөніндегі есеп комитеті мен Бас прокуратура өкілдерінің есептері тыңдалды.
///Мемлекет басшысы Қасым-Жомарт Тоқаев Қостанай облысындағы балмұздақ және ашытылған сүт өнімдерін өндіретін «Милх» жауапкершілігі шектеулі серіктестігінің өндірісімен танысты.
Президентке пастерленген сүт өндірісі мен қайта өңдейтін заманауи жабдықтар көрсетілді. Кәсіпорын тәулігіне 130-150 тонна сүт өңдеуге қауқарлы.
Кәсіпорын сүт өнімдерінің 120-дан астам түрін шығарады, олардың 30% Ресейдің шекаралас аймақтарына экспортталады. Өндірісте 710 адам тұрақты түрде жұмыс істейді. Шикізатты облыстағы 12 мыңнан астам жеке шаруа қожалықтарынан сатып алады.
Қасым-Жомарт Тоқаев компанияның өндіріс қарқынын арттырудың жоспарымен танысып, сапалы әрі бәсекеге қабілетті өнім шығаруға мүмкіндік беретін заманауи технологияларды енгізудің маңыздылығын атап өтті.
Президент Қазақстан халқына арнаған Жолдауында агроөнеркәсіп кешенін дамытуға қатысты бірқатар міндеттер қойған болатын. Бүгін кәсіпкерлерді Жолдауды жүзеге асыруда белсенділік танытуға шақырды.
– Жолдаудың әр сөзін ой елегінен өткізіп отырып, жұмыс істедім. Бұл құжат менің өз қаламымнан шықты. Артық айтылған ештеңе жоқ, бәрін іске асыруға болады. Барлық басшыларды, кәсіпкерлерді Жолдауды толық жүзеге асыруға белсенді атсалысуға шақырамын, - деді Қасым-Жомарт Тоқаев.
Президент Жұмыспен қамтудың жол картасын іске асырудың да маңызды екенін атап өтті.
– Жұмыспен қамтудың жол картасы мемлекет пен Үкіметке қойылған міндеттерді жүзеге асыру тұрғысынан өте маңызды. Белгілі себептерге байланысты шешімін таппаған көптеген міндеттер, қазіргі уақытта, Жұмыспен қамтудың жол картасы арқылы орындалуда. Тұрғын үй коммуналдық шаруашылығы да, әлеуметтік инфрақұрылым мәселелері де шешімін тауып келеді, – деді Президент.
Мемлекет басшысы сөз соңында кәсіпорын басшылығына қайырымдылық және әлеуметтік жобаларды іске асырғаны үшін алғыс білдірді. Кездесуге қатысушылар Президент бастамасы бойынша өткізіліп отырған реформаларға қолдау білдіріп, Жолдауда айтылған мақсаттарға қол жеткізуге белсенді атсалысуға дайын екендерін айтты.








///Бүгін Алматыда Мемлекет басшысы Қасым-Жомарт Тоқаев Президент жанындағы Ұлттық қоғамдық сенім кеңесінің мүшелері Қайрат Жолдыбайұлымен және Андрей Чеботаревпен кездесу өткізді.
Қоғам қайраткері Қайрат Жолдыбайұлымен кездесуде демографиялық саясат, өскелең ұрпақтың рухани-адамгершілік тәрбиесі және еліміздегі балалар әдебиетін дамыту мәселелері талқыланды.
«Альтернатива» өзекті зерттеулер орталығының директоры Андрей Чеботарев Президенттің Қазақстан халқына арнаған Жолдауында айтылған бастамаларына қолдау білдірді. Атап айтқанда ауыл әкімдерінің тікелей сайлауын өткізудің маңыздылығы еліміздің саяси трансформация үдерісіндегі тағы бір оң қадам екенін айтты. Сонымен қатар кездесуде жергілікті өзін-өзі басқару ісін одан әрі дамыту, мемлекеттік стратегиялық жоспарлау жүйесін жақсарту, мүлік меншіктерінің бірлестігін құру және оның қызметі жөніндегі ұсыныстар қарастырылды.


///Нұрсұлтан Назарбаевтың атына Астананың 20 жылдық мерейтойына және туған күніне орай шетел үкіметтері мен мемлекеттері басшыларынан, өкілетті органдар депутаттарынан, халықаралық ұйымдардың, қазақстандық және шетелдік мемлекеттік органдардың жетекшілерінен, дипломатиялық миссиялардың, қоғамдық және коммерциялық ұйымдардың басшыларынан, дін, шығармашылық және ғылыми зиялы қауым өкілдерінен, еңбек ұжымдары мен жұртшылық өкілдерінен көптеген құттықтаулар келіп түсті.
Мемлекет басшысының атына Ресей Федерациясының Президенті В.Путин, ҚХР Төрағасы Си Цзиньпин, АҚШ Президенті Д.Трамп, Түркия Республикасының Президенті Р.Ердоған, Өзбекстан Республикасының Президенті Ш.Мирзиёев, Тәжікстан Республикасының Президенті Э.Рахмон, Қырғыз Республикасының Президенті С.Жээнбеков, Түрікменстан Президенті Г.Бердімұхамедов, Беларусь Республикасының Президенті А.Лукашенко, Украина Президенті П.Порошенко, Әзербайжан Республикасының Президенті И.Әлиев, Армения Республикасының Президенті А.Саркисян, Грузия Президенті Г.Маргвелашвили, Молдова Республикасының Президенті И.Додон, Польша Республикасының Президенті А.Дуда, Сербия Республикасының Президенті А.Вучич, Хорватия Республикасының Президенті К.Грабар-Китарович, Словения Республикасының Президенті Б.Пахор, Болгария Республикасының Президенті Р.Радев, Корея Республикасының Президенті Мун Чже Ин, Монғолия Президенті Х.Баттулга, Франция Республикасының Президенті Э.Макрон, Испания Королі VI Фелипе, Иордания Королі ІІ Абдалла, Бахрейн Королі Хамад бен Иса әл-Халифа, Монако Князі ІІ Альбер, Ресей Федерациясы Үкіметінің төрағасы Д.Медведев, Монако Княздігінің Премьер-Министрі С.Телль, Армения Республикасының Премьер-Министрі Н.Пашинян, Люксембургтің Премьер-Министрі К.Беттель өздерінің құттықтау хаттарын жолдады.
Шетел үкіметтері мен мемлекеттері басшылары жеделхаттарында тәуелсіз Қазақстанның қалыптасып, дамуындағы, жас елордамыз – Астананы салудағы, сондай-ақ мемлекетаралық байланыстарды кеңейтудегі, өңірлік және халықаралық қауіпсіздікті нығайту ісіндегі Мемлекет басшысының жеке үлесіне жоғары баға беріліп, Нұрсұлтан Назарбаевтың халықаралық аренадағы зор беделі аталып өтеді.
Халықаралық және шетелдік ұйымдардың, дипломатиялық миссиялардың басшылары мен өкілдері және шетелдік саяси қайраткерлер Мемлекет басшысының көпжақты ынтымақтастық пен жаһандық тұрақты даму идеясын, сондай-ақ бейбітшілік пен қауіпсіздікті одан әрі нығайтуға бағытталған бастамаларды белсенді ілгерілету жөніндегі көпжылғы сындарлы саясатын ерекше атап өткен.
Құттықтау хаттарын жолдағандар қатарында БҰҰ Бас хатшысы А.Гуттериш, Шанхай ынтымақтастық ұйымының Бас хатшысы Р.Алимов, Ұжымдық қауіпсіздік шарт ұйымының Бас хатшысы Ю.Хачатуров, Еуропадағы қауіпсіздік және ынтымақтастық ұйымының Бас хатшысы Т.Гремингер, Араб мемлекеттері лигасының Бас хатшысы А.Гейт, Дүниежүзілік Ислам лигасының Бас хатшысы Мұхаммед әл-Исса, Ислам ынтымақтастығы ұйымының Бас хатшысы Юсеф әл-Осеймин, Халықаралық түркі мәдениеті ұйымының Бас хатшысы Д.Қасейінов, Түркі тілдес елдер Парламенттік ассамблеясының Бас хатшысы А.Мамаюсупов, Түркі тілдес мемлекеттер ынтымақтастық кеңесінің Бас хатшысы Р.Гасанов, ТМД атқару комитетінің төрағасы – атқарушы хатшысы С.Лебедев, ТМД Парламентаралық ассамблеясы кеңесінің Бас хатшысы Ю.Осипов, Еуразиялық экономикалық комиссиясы алқасының төрағасы Т.Саркисян, Азиядағы өзара іс-қимыл және сенім шаралары жөніндегі кеңестің атқарушы директоры Г.Цзяньвэй, Дүниежүзілік сауда ұйымының бас директоры Р.Азеведо, Еуразиялық экономикалық одақ Іскерлік кеңесінің президенті В.Христенко, Халықаралық түркі мәдениеті мен мұрасы қорының президенті Г.Эфендиева, Еуропа одағының комиссары Г.Оттингер, ТМД экономикалық сотының төрағасы Л.Каменкова, Ядролық сынақтарға жалпыға бірдей тыйым салу туралы келісім ұйымы Дайындық комиссиясының Атқарушы хатшысы Л.Зербо, БҰҰ Сауда және даму жөніндегі конференциясының (ЮНКТАД) Бас хатшысы М.Китуйи, Халықаралық сыбайлас жемқорлыққа қарсы іс-қимыл академиясының ректоры М.Кройтнер, БҰҰ Ғарыш кеңістігі мәселелері жөніндегі басқарманың директоры С.Ди Пиппо, Германия экономикасының Шығыс комитетінің төрағасы мен басқарушы директоры В.Бюхеле және М.Хармс, Еуропалық геронтология және гериация қауымдастығының вице-президенті В.Хавинсон, Мемлекетаралық авиация комитетінің төрайымы Т.Анодина, «Словакия-Қазақстан» парламентаралық достық тобының жетекшісі П.Марчек, Болгария Республикасының вице-президенті М.Попова, Румыния Парламенті Сенатының төрағасы К.Попеску-Таричану, Румыния Депутаттар палатасы төрағасының орынбасары Ф.Иордаке, Еуропалық парламенттің мүшелері И.Григуле-Петерсе, Б.Ковач, АҚШ-тың Қазақстандағы елшісі Д.Крол, Украинаның Каменский қаласының (бұрынғы Днепродзержинск қаласы) мэрі А.Белоусов, Токио қаласының губернаторы Ю.Коике, Франция Республикасы Ұлттық Ассамблеясының депутаты П.Кабаре, Бундестаг депутаты М.Грунд, «Горбачев-Фонд» әлеуметтік-экономикалық және саяси зерттеулер халықаралық қорының президенті, КСРО-ның бұрынғы президенті М.Горбачев, Украинаның бұрынғы президенті Л.Кучма, Хорватия Республикасының бұрынғы президенті С.Месич, Германияның бұрынғы канцлері Г.Шредер, «ЛЕВЫЕ» партиясы Ақсақалдар кеңесінің төрағасы, ГДР-дің бұрынғы премьер-министрі Х.Модров, Еуразиялық даму банкі басқармасының төрағасы А.Бельянинов, ТМД-ға мүше елдердің Мемлекетаралық гуманитарлық ынтымақтастық қорының төрағасы әрі тең төрағасы П.Бюльбюль Оғлы мен М.Швыдкой және басқа да азаматтар бар.
Мәселен, БҰҰ Бас хатшысы Антонио Гутерриш: «Сіздің басшылығыңызбен Ұлы Даланың кіндігінде орналасқан шағын қала Қазақстанның жаңа елордасына айналып, заманауи әрі әлемдік мегаполис ретінде танылды», – деп атап көрсеткен.
Ал, ТМД атқарушы хатшысы С.Лебедев өз жеделхатында: «Бүгінде Астана – заманауи қайталанбас сәулеті бар, шығыстың да, батыстың да мәдениетін ұштастырған әлемдегі керемет астаналардың біріне айналды. Ол мемлекетті біріктірудің және ұлттық идеяның іске асырылуының символы болып саналады. Қазақстан Республикасының елордасы бүгінде ірі халықаралық форумдар, әлемнің жетекші елдері басшыларының кездесулері, конфессиялық конференциялар, әлеуметтік-мәдени, спорттық және гуманитарлық іс-шаралар өтетін  бүкіл посткеңестік кеңістіктегі орасан зор мегажобаға айналды», – деп жазады.
Шанхай ынтымақтастық ұйымының Бас хатшысы Р.Алимовтің хатында Қазақстанның халықаралық беделі және оның әлемдік бейбітшілік пен қауіпсіздікті қолдаудағы рөлі айрықша атап өтілген.
«Сіз ұсынған және бүгінде қарқынды түрде іске асып жатқан елді әлеуметтік-экономикалық дамытудың тиімді моделі Қазақстанды әлемнің озық дамыған елдерінің қатарына қосатыны сөзсіз.
Сіздің өзара құрметке, сенімді диалог пен сындарлы серіктестікке, қазіргі сын-тегеуріндер мен қатерлерге бірге төтеп беруге негізделген әділетті әрі теңдестірілген әлемдік тәртіпті қалыптастыруға бағытталған бастамаларыңызды дүниежүзілік қоғамдастық жоғары бағалайды», – делінген Р.Алимовтің хатында.
***
Мемлекет және қоғам қайраткерлерінің, сондай-ақ шетелдік коммерциялық құрылымдардың өкілдері мен ТМД елдері азаматтарының хаттары мен жеделхаттарында Қазақстан Президентінің өңірдегі мемлекетаралық байланыстарды дамытуға, мәдени және экономикалық ынтымақтастықты нығайтуға қосқан зор үлесі атап өтілген. Осындай құттықтауларды Ресей Федерациясы Федералдық жиналысы Федерация Кеңесінің төрайымы В.Матвиенко, Ресейдің Өнеркәсіп және сауда министрі Д.Мантуров, Ресей Федерациясы Сыртқы барлау қызметінің директоры С.Нарышкин, Татарстан Республикасының басшысы Р.Минниханов, Башқұртстан Республикасының басшысы Р.Хамитов, Ингушетия Республикасының басшысы Ю.Евкуров, Санкт-Петербург губернаторы Г.Полтавченко, Орынбор облысының губернаторы Ю.Берг, Саратов облысының губернаторы В.Радаев, Астрахань облысының губернаторы А.Жилкин, Курск облысының губернаторы А.Михайлов, Пенза облысының губернаторы И.Белозерцев, Омбы облысы губернаторының міндетін уақытша атқарушы А.Бурков, Байқоңыр қаласы әкімшілігінің басшысы К.Бусыгин, Уфа қалалық округі әкімшілігінің басшысы И.Ялалов, Ресей Федерациясы Федералдық Жиналысы Мемлекеттік думасы Халықаралық істер жөніндегі комитеттің төрағасы Л.Слуцкий, Ресей Федерациясы Федералдық жиналысы Мемлекеттік думасының депутаты И.Ресин, Татарстан Республикасының тұңғыш президенті, Татарстан Республикасының мемлекеттік кеңесшісі М.Шаймиев, Башқұртстан Республикасының тұңғыш президенті, «Урал» қайырымдылық қоры кеңесінің төрағасы М.Рахимов, Ингушетияның тұңғыш президенті, Кеңес Одағының Батыры Р.Аушев, Кәсіподақтардың жалпыға ортақ конфедерациясының бас хатшысы В.Щербаков, Ставрополь өлкесі Думасының төртінші шақырылым депутаты, «СРВ заң агенттігі» ААҚ-ның бас директоры Р.Савичев, Ресей қазақтарының федералдық ұлттық-мәдени автономиясының президенті Т.Дусенбаев, кәсіпкер С.Вайншток, мемлекет қайраткері Т.Мансұров, Әзербайжан Республикасының еңбек ардагері С.Гусейнов, Омбы қаласының тұрғыны М.Қайыров, Ресей ғалымдары – Э.Тен, А.Вилипп және А.Смолькин, Финляндия Республикасындағы орталықазиялық «Жұлдыз» қоғамының төрағасы М.Пейпонен және басқа да азаматтар жолдаған.
Сондай-ақ, «РТЖ» ААҚ президенті О.Белозеров, «Роснано» АҚ бас директоры А.Чубайс, «ВТБ» банкі басқармасының төрағасы А.Костин, «Access Industries CIS, LLC» компаниясының басшылары Л.Блаватник пен С.Карпухович, «Транснефть» БАҚ вице-президенті В.Рушайло, «Камаз» ААҚ бас директоры С.Когогин, «Газпромнефть» БАҚ басқарма төрағасы А.Дюков, «Русснефть» ҰК» БАҚ директорлар кеңесінің төрағасы М.Гуцериев, «Газпром» БАҚ басқарма төрағасы А.Миллер, «Сбербанк» БАҚ басқарма төрағасы Г.Греф, GP Gunter Papenburg AG құрылыс концернінің басшысы Г.Папенбург, «Мабетекс групп» компаниясының жетекшілері Б.Паколли мен А.Паколли, «Арети» халықаралық компаниялар тобының президенті И.Макаров, «Эни СпА» компаниясының атқарушы директоры К.Дескальци, «CNPC» корпорациясы директорлар кеңесінің төрағасы В.Илинь, «Bombardier» компаниясының басқарма төрағасы П.Бодуан, «Интер РАО ЕЭС» БАҚ басқарма төрағасы Б.Ковальчук және басқа да азаматтар сауда қатынастарын дамытуға және экономиканың түрлі салаларындағы интеграциялық үдерістерді нығайтуға көңіл бөлгені үшін Нұрсұлтан Назарбаевқа ерекше алғыстарын білдірген.
Беджет Паколли өз хатында: «Астана – әлемдегі әсем қалалардың бірі. Астана аңсаған арман мен ауқымды жоспарлардың іс жүзінде орындалғанын көрсетті. Елорда мен бүкіл Қазақстанды дамытудағы жетекші рөл Отаны мен барша қазақстандықтардың бақыты, игілігі үшін қалтқысыз қызмет етіп келе жатқан көреген Ұлт көшбасшысына тиесілі екендігі күмәнсіз. Нұрсұлтан Назарбаев – Қазақстан Республикасын тұрақтылық, бейбітшілік пен даму жолында сенімді түрде бастап келе жатқан көрнекті мемлекет қайраткері», – деп атап өткен.
***
Елорданың 20 жылдық мерейтойымен және Қазақстан Президентінің туған күнімен құттықтаған жеделхаттарын Мәскеу және Бүкіл Русь патриархы Кирилл, Қазақстанның Бас мүфтиі Серікбай қажы Ораз, Қазақстан православ шіркеуінің басшысы, Астана және Қазақстан Митрополиті Александр, Ресей Федерациясы мұсылмандары діни басқармасының, Ресей мүфтилер Кеңесінің төрағасы Равиль Гайнутдин, Орал және Ақтөбе архиепископы Антоний да жолдады.
Қазақстанның Бас мүфтиі өз құттықтау жеделхатында: «Елбасы мен елорда – егіз ұғым. Тәуелсіз Қазақстанның тарихында алтын әріппен жазылған игі бастамаларыңыз әрқашан баянды болғай», – деп атап өткен.
Қазақстан православ шіркеуінің басшысы, Астана мен Қазақстан Митрополиті Александр өз құттықтауында Нұрсұлтан Назарбаевқа: «Аса жауапты мемлекеттік қызметті атқара отырып, Сіз Қазақстанның болашақта тиімді дамуы үшін қолайлы жағдай жасап келесіз. Өзіңізге тән өнегелілік пен табандылықтың арқасында Сіз ел мүддесін лайықты қорғап, оның әлемдегі беделін арттырдыңыз. Мол саяси тәжірибеңізге негізделген  дана парасатыңыз мемлекетіміздегі тұрақтылықтың кепілі саналады», – деп атап өткен.
***
Сонымен қатар, Мемлекет басшысына толағай табыс және Елбасының халықаралық саяси, экономикалық және бітімгершілік қызметіне жаңа жетістіктер тілеген құттықтау хаттар мен жеделхаттар «Астана» халықаралық қаржы орталығының, «KEGOС» АҚ-ның, «Теңізшевройл» ЖШС-нің, «АрселорМиттал Теміртау» АҚ-ның, «Kazzinc Holdings» ЖШС-нің, «Еуразия банкі» АҚ-ның, «MarkArt» ЖШС-нің, «Рысбай и Ко» ЖШС-нің, «Асыл Бала» республикалық қауымдастығының, «Келет» АҚ-ның, «Altyn Tau Company» ЖШС-нің, «Caspian European Club», «Caspian American Club», «Caspian Asian Club» және «Caspian Energy International Media Group», «Caspian Energy Investment Group LLC» компаниялар топтарының ұжымдарынан келіп түсті.
«Kazzinc Holdings» ЖШС-і директорлар кеңесінің төрағасы Н.Попович: «Елорданың Астанаға көшірілуі – Сіздің стратегиялық тура есебіңіздің, саяси ерік-жігеріңіздің және ауқымды түрде ойлай білгеніңіздің үлгісі. Қазақстанның бас қаласының салынуы бүкіл посткеңестік кеңістікте ХХ ғасырдың аяғы мен ХХІ ғасырдың басында жүзеге асырылған ең ауқымды жоба ретінде тарихқа енеді», – деп жазған.
***
«Нұр Отан» партиясы Төрағасының бірінші орынбасары М.Әшімбаев, «Ақ жол» демократиялық партиясының төрағасы А.Перуашев, «Ауыл» халықтық-демократиялық партиясының төрағасы Ә.Бектаев Қазақстан Президентінің саяси, экономикалық және әлеуметтік реформаларына қолдау көрсете отырып, еліміздің саяси партияларының көптеген мүшелерінің атынан жылы лебізге толы құттықтауларын жолдады.
«Ақ жол» демократиялық партиясының төрағасы А.Перуашев өз құттықтау хатында: «Ширек ғасыр бұрын Қазақстан астанасы Алатау бөктерінен Сарыарқаның сары даласына көшірілді. Сіздің көрегендік әрі тарихи шешіміңіз тәуелсіз Қазақстанның жылнамасына алтын әріптермен жазылған айтулы оқиға болды. Қысқа мерзім ішінде Астана ғажайып қалаға, тәуелсіз мемлекетіміздің алтын ордасына айналды. Оны тек қазақстандықтар ғана емес, бүкіл әлем мойындады. Астана қазақ халқының жетістіктерінің көрсеткіші әрі Сіздің сындарлы саясатыңыздың арқасында еркіндік пен бейбітшіліктің символы бола отырып, қазақстандықтар үшін ұлттық идеяның жарқын көрінісіне айналды. Бұл – барша халқымыздың ерен еңбегінің нәтижесі», – деп атап өткен.
Келіп түскен көптеген құттықтау жеделхаттарында Елбасының тәуелсіз Қазақстанды дамыту, елорданы салу ісіндегі еңбегі жоғары бағаланады. Мемлекет басшысына осындай ізгі тілектерін білдіргендер қатарында Халық Қаһарманы, армия генералы М.Алтынбаев, Қазақстанның Еңбек Ерлері Ж.Үшкемпіров пен А.Миразова, Социалистік Еңбек Ері С.Жұмабекова, Социалистік Еңбек Ері К.Дөненбаеваның отбасы, Қазақстан Республикасы Тұңғыш Президентінің Бейбітшілік және Прогресс мемлекеттік сыйлығының лауреаты С.Жиенбаев, Қазақстанның халық әртістері Е.Хасанғалиев пен Н.Нүсіпжанов, мемлекет және қоғам қайраткерлері М.Жолдасбеков, Ш.Құлмаханов, Т.Сауранбеков, «Қазақстан жазушылар одағы» республикалық қоғамдық бірлестігі басқармасының төрағасы Ұ.Есдәулет, Қазақстан жазушылар одағының мүшесі, ақын Р.Балабиев пен жазушы Ж.Ерғалиев, Қазақстанның еңбек сіңірген қайраткері Т.Мұхамеджанов, «МИР» МТРК басқарма төрағасы Р.Батыршин, «Айғақ» телерадиокомпаниясының басшысы Д.Әбіш, «Тәуелсіздік Тұғыры.kz» қоғамдық-саяси журналы бас редакторының міндетін атқарушы Ж.Мұсабай, Қазақстан журналистер одағының мүшесі С.Жұмабай, «ТАСС» ақпарат агенттігінің бас директоры С.Михайлов, болгарлық музыканттар А.Симеонов пен Р.Наков және басқа да азаматтар бар.
Қазақстанның еңбек сіңірген қайраткері Т.Мұхамеджанов Елбасыға арнаған құттықтау жеделхатында: «Күрделі де ауыр кезеңдерде, жүзеге асуы мүмкін еместей көрінген шақта, күрмеуі қиын міндеттер мен мәселелерді шешу ісіндегі Сіздің табандылық танытқан әрбір сәтіңіз есімде. Сіз жаһандық жасампаздыққа қол жеткізуде қажымас қайрат пен сенімнің жарқын үлгісін көрсеттіңіз. Міне, бүгін жиырма жыл өткен соң, әлемдегі әдемі әрі заманауи қалалардың біріне айналған Отанымыздың әсем елордасын көріп отырмыз. Халқымыз бен еліміздің болашағы жолында жасаған ерен ерлігіңіз үшін Сізге рахмет айтамыз», – деп атап өткен.
Отандық және шетелдік ғылыми қауым өкілдері де Мемлекет басшысына өздерінің жылы лебіздерін арнаған құттықтауларын жолдады. Солардың қатарында М.В.Ломоносов атындағы Мәскеу мемлекеттік университетінің ректоры В.Садовничий, Әл-Фараби атындағы Қазақ ұлттық университетінің ректоры Ғ.Мұтанов, Абай атындағы Қазақ ұлттық педагогикалық университетінің ректоры Т.Балықбаев, Қарағанды мемлекеттік техникалық университетінің ректоры М.Ибатов, Қарағанды мемлекеттік индустриялық университетінің ректоры Б.Жәутіков, М.В.Ломоносов атындағы Мәскеу мемлекеттік университетінің Қазақстандағы филиалының директоры А.Сидорович және оның түлектері, М.Әуезов атындағы Әдебиет және өнер институтының директоры У.Қалижан, «Курчатов институты» ғылыми-зерттеу институтының жетекшісі Е.Велихов, Тау-кен ғылымдары академиясының президенті Ю.Малышев, Еуразиялық тау-кен ғылымдары академиясының президенті Н.Рыспанов, М.Айтхожин атындағы Молекулярлық биология және биохимия институтының директоры Н.Айтхожина, «МИСиС» ұлттық ғылыми-зерттеу техникалық университетінің ректоры А.Черникова, академиктер – С.Қирабаев, Ә.Бейсенова, К.Нәрібаев, Халықаралық балалар қорлары қауымдастығының президенті А.Лиханов, Қазақстан Республикасы Президенті жанындағы Қазақстан стратегиялық зерттеулер институтының, Жамбыл атындағы Қазақ мемлекеттік филармониясының ұжымдары, Семей қаласының мемлекеттік медицина университетінің ұжымы мен студенттері және басқа да азаматтар бар.
Мәскеу мемлекеттік университетінің ректоры В.Садовничий өзінің құттықтау хатында: «Астананы салу және өркендету – Нұрсұлтан Назарбаевтың басшылығымен керемет жетістіктерге жеткен және әлемдік деңгейде мойындалған жаңа мемлекеттің символы. Қазақстанның еңселі елордасы Астана осы жылдар ішінде елдің жетістіктерін айшықтайтын әрі өзгерістер нышаны саналатын  әсем қалаға айналды» – деп атап өткен.
***
Сонымен қатар, Мемлекет басшысының атына «Валерий Гергиевтің қайырымдылық қоры», «Қасиетті жол» қайырымдылық қоры», «Казак атамандарының одағы», «Арман» ақпараттық-консалтингтік орталығы», «Талдықорған қаласының жүргізушілер одағы», «Көмектес» зағип жандар қоры», Республикалық бірыңғай «Жас ұлан» балалар мен жасөспірімдер ұйымы», «Алматы облысы жобалау, жобалау-іздестіру ұйымдарының ассоциациясы» заңды тұлғалар бірлестігі сияқты ТМД және Қазақстанның қоғамдық ұйымдарының басшылары мен мүшелерінен және басқа да азаматтардан құттықтаулар келді.
***
Еліміздің азаматтары да Қазақстанның әлеуметтік-экономикалық даму жолындағы және Астананы өркендету ісіндегі Елбасының рөлі мен еңбегін жоғары бағалаған көптеген құттықтау хаттарын жолдады. Кейбір хат иелері Астана мен Мемлекет басшысына өздерінің өлеңдері мен әндерін арнаған. Осындай құттықтау хат жолдағандар: елорда тұрғындары – Н.Бекенова, К.Бұрмағанов, А.Ераман, Д.Есин, Б.Иманалиев, М.Зубайраев, Н.Павленко, Т.Сапаров, Г.Шишов, Рогалевтер отбасы, Алматы қаласының тұрғындары – Г.Әбдікенов, Е.Тегісбаев, Шымкент қаласының тұрғындары – М.Байғабылов, Ә.Батыржанов, Б.Дүйсенсахы, Ә.Игілікова, М.Мамбетов, Ақмола облысының тұрғыны – В.Гинаятов, Ақтөбе облысының тұрғындары – М.Абашева, Н.Өтебаева, Алматы облысының тұрғындары – Буковтар отбасы, К.Алмереков, Ә.Батырбаев, К.Бұрымбаева, Н.Домке, Ш.Ерланұлы, В.Исағұлов, Б.Түймебаева, Батыс Қазақстан облысының тұрғыны – Т.Құбашев, Шығыс Қазақстан облысының тұрғындары – С.Қалиғожин, А.Қамидоллақызы, Е.Оразалин, Жамбыл облысының тұрғындары – Р.Асылбеков, А.Дүйсенбекова, Мырзахметовтер отбасы, Н.Өменов, Қарағанды облысының тұрғыны – В.Мякинкин, Қостанай облысының тұрғындары – А.Крюков, Н.Ольченко, Қызылорда облысының тұрғыны – З.Әбілқасымова, Павлодар облысының тұрғыны – Д.Ақатаев, Солтүстік Қазақстан облысының тұрғындары – В.Алексеева, К.Әубәкірова, И.Иванкина, Түркістан облысының тұрғындары – В.Андрюков, А.Қалғанбаев, Б.Қырғызалиев, С.Көлгінов, А.Мұхамеджанов, С.Наров, О.Өтенов, К.Пошаев, Т.Томарбаев және басқа да азаматтар.
Астана тұрғыны Д.Есин құттықтау хатында елорданың Астанаға көшірілуі барша қазақстандықтардың өміріне, соның ішінде өзінің тағдырына елеулі түрде әсер еткенін атап өтті.
Ол: «Бүгінде Астана – әсем қала ғана емес, сондай-ақ ақылды шаһар. Елордада жайлы тұрмыс үшін барлық жағдай жасалған. Заманауи құрал-жабдықтың арқасында бас қала хирургтері менің балама сәтті ота жасады. Ол қазір толық жазылды.
Білім, мәдениет және спорт салаларына арналған инфрақұрылым нысандары толықтай қажетті құрал-жабдықтармен жабдықталған. Бұл елорда тұрғындарының жан-жақты дамуына оң ықпал етеді.
Президенттің бітімгершілік саясатының және Астананың арқасында Қазақстан бүкіл әлемге танылды. Біздің бейбіт әрі өзара келісім жағдайында өмір сүріп жатқанымыз Мемлекет басшысының көрегендік саясатының нәтижесі деп білемін», – деп жазған.
Мемлекет басшысының елімізді өркендету ісіндегі зор үлесін Нұрсұлтан Назарбаевтың сыныптастары мен курстастары, сондай-ақ ауылдастары атап өткен. Олардың қатарында С.Исаев, Е.Жүнісбеков, Т.Спаев, Ә.Кәрімов, Ә.Баубекова, Р.Сиразитдинова, Н.Қапалбеков, К.Мұсағұлов, А.Көсемова, З.Елтаев, Б.Сертеков және басқа да азаматтар бар.
***
Мемлекет басшысының атына жолданған көптеген құттықтаулар еліміздегі министрліктердің және ведомстволардың басшыларынан, республикалық маңызы бар қалалар мен облыстардың әкімдерінен, депутаттық және дипломатиялық корпус өкілдерінен, ұлттық компаниялар мен басқа да мемлекеттік мекемелердің, кәсіпорындар мен ұйымдардың басшыларынан келіп түсті.
***
Мемлекет басшысы Нұрсұлтан Назарбаев өз атына келіп түскен хаттардың барлығымен мұқият танысып шықты және барша хат иелеріне құттықтаулары мен ізгі тілектері үшін алғысын білдіреді.
///Отандық шығармашыл зиялы қауым өкілдерінен құрылған комиссия мүшелері Мәдениет және спорт министрі А.Мұхамедиұлының іріктеліп алынған шығармалардың үш ай мерзім ішіндегі талқылану барысы жөніндегі ақпаратын тыңдап, еркін пікір алмасты.
Елбасы қарауына ұсынылатын 2016 жылғы Әдебиет пен өнер саласындағы Қазақстан Республикасы мемлекеттік сыйлығы лауреаттығына үміткерлерді комиссия жасырын дауыс беру арқылы анықтады. Мемлекеттік сыйлық лауреаттарын марапаттау рәсімі дәстүр бойынша Тәуелсіздік күні қарсаңында өтеді.
Әдебиет пен өнер саласындағы мемлекеттік сыйлық әдебиет пен өнер қайраткерлерінің қоғам мен мемлекет алдындағы еңбегін жоғары бағалау болып саналады. Бұл сыйлық Қазақстан Республикасы азаматтарына отандық мәдениетті дамытуға қосылған қомақты үлес ретінде танылған аса үздік шығармалар үшін беріледі.
///
	 

	Кездесу барысында екіжақты ынтымақтастықтың бірқатар өзекті мәселелері талқыланды. Тараптар Қазақстан-Ресей арасындағы ынтымақтастық экономиканың көптеген саласы бойынша айтарлықтай жаңа сапалық деңгейге көтерілгенін атап өтті.

	Ресей дипломаты таяуда Қазақстан елордасында өткен, халықаралық қауымдастық үшін маңызды саналатын Астана экономикалық форумы туралы дипломатиялық корпустағы өз әріптестерінің оң пікірін жеткізді.

	Сонымен қатар, кездесуде екі елдің гуманитарлық саладағы өзара ынтымақтастығының  перспективалары да талқыланды.
///Мемлекет басшысы кездесу барысында қарауға ұсынылған барлық мәселелердің талқыланғанын атап өтті.
– Біздің қарым-қатынасымыздың негізгі өзегін сауда-саттық құрайды. Ол басқа да бағыттар бойынша өзара іс-қимылды дамыту мүмкіндігін қамтамасыз етіп отыр. Бүгінгі кездесу сауда айналымын ұлғайту қажеттігін айқындап берді. Өйткені, 140 миллион АҚШ доллары көлеміндегі қазіргі көрсеткіш біздің мүддемізге сай келмейді, – деді Нұрсұлтан Назарбаев.
Қазақстан Президенті екіжақты сауда-экономикалық байланыстар саласында пайдаланылмаған зор әлеует бар екеніне назар аударды.
– Елдеріміз мұны екіжақты сауданы одан әрі ұлғайту үшін пайдалануға тиіс. Қазақстан Әзербайжанға металлургия өнімін, экспортқа шығарылып жатқан локомотивтерді жеткізуге әзір. Әзербайжаннан келетін көкөніс көлемінің өзі бір жылда 12 есе өсті. Біз өзара келісіп, тауар айналымын таяу кезеңде 500 миллион АҚШ долларына дейін ұлғайта аламыз, – деді Мемлекет басшысы.
Одан соң Нұрсұлтан Назарбаев екі елдің көлік-транзит саласын дамытудың басымдығы бар бағыт екенін атап өтті.
– Қазақстанда Қытай шекарасынан Каспий теңізіне дейін ұзындығы 2000 шақырымдай болатын теміржол, сондай-ақ «Батыс Еуропа – Батыс Қытай» автожолы салынды. Олар өз нәтижесін бере бастады. Қазіргі уақытта жүктерді Қытай Халық Республикасынан Еуропаға Кавказ және Каспий теңізі арқылы жеткізу мәселесі туындап отыр. Бұл Әзербайжан үшін зор әлеуеттің бар екенін білдіреді, – деді Қазақстан Президенті.
Мемлекет басшысы әлемдік нарықта екі ел де маңызды рөл ие болып отырған энергетика саласындағы ынтымақтастықтың стратегиялық сипаты бар екенін айтты.  
– Біз мұнай және мұнай өнімдерін әлемдік нарықтарға, соның ішінде Әзербайжан аумағы арқылы да кідіріссіз жеткізуді қамтамасыз етуге мүдделіміз. Қазақстанда ірі жобаларды іске қосқанда біз құрал-жабдық өндірісі немесе өзге де өнімдер жергілікті жерде болу үшін қажетті жағдай жасауға тырысамыз. Осыған орай біз тиісті тәжірибе мен машық қалыптасқан салаларда бірлескен өндіріс кәсіпорындарын құру мүмкіндігін талқыладық, – деді Нұрсұлтан Назарбаев.
Кездесу кезінде Қазақстан Президенті халықаралық және өңірлік ұйымдар аясындағы өзара іс-қимыл мәселелері де әңгімеге арқау болғанын атап өтті.
– БҰҰ Қауіпсіздік кеңесінің тұрақты емес мүшесі ретінде Қазақстан өңірлік проблемаларға көңіл аударады. Біздің ел Әзербайжан мен Армения жанжалына қатысты БҰҰ аясында қабылданған қарарларда қол жеткізілген келісімдерді ұстанады. Қазақстан барлық елмен достық қатынасты қолдайды және әрқашан дау-дамайдың бейбіт реттелгенін қалайды, – деді Мемлекет басшысы.
Бұдан бөлек, Мемлекет басшысы терроризммен күрес саласында өзара іс-қимыл орнату қажеттігіне тоқталды.
Нұрсұлтан Назарбаев мәдени-тарихи құндылықтарымыздың ортақтығын және өзара қарым-қатынас жасауда шешілмеген түйткілдер жоқ екенін атап өтіп, кең ауқымды мәселелер жөнінде одан әрі өзара тиімді іс-қимыл үшін қажетті зор мүмкіндіктерге назар аударды.
– Бұл саладағы ынтымақтастықтың әлеуеті зор, ол шығармашылық зиялы қауым өкілдерінің, оқу орындары мен ғылыми мекемелердің тығыз байланысы арқылы жалғасып келеді. Қазақстанда тұрып жатқан 130 мың әзербайжан диаспорасы өкілдері мемлекеттеріміз арасындағы маңызды дәнекер болып саналады, – деді Қазақстан Президенті.
Соңында Мемлекет басшысы қонақжайлығы үшін Әзербайжан Президенті мен халқына алғыс білдіріп, бақ-береке және игілік тіледі.
Нұрсұлтан Назарбаев И.Әлиевті Астана қаласында өтетін Шанхай ынтымақтастық ұйымы отырысына және «ЭКСПО-2017» халықаралық көрмесінің ашылу салтанатына құрметті қонақ ретінде қатысуға шақырды.
И.Әлиев қарым-қатынасымыздың берік негізі бар екенін, жүргізілген  келіссөздер мен қол қойылған құжаттар соның дәлелі болып саналатынын айтты.
Әзербайжан көшбасшысы халықаралық аренада екі елдің өзара тиімді іс-қимыл орнатып отырғанын атап өтті.
– Халықаралық және өңірлік құрылымдар аясында саяси өзара іс-қимылдың белсенді дамып келе жатқаны байқалады. Нұрсұлтан Назарбаевты және Қазақстан халқын БҰҰ Қауіпсіздік Кеңесінің тұрақты емес мүшесі болып сайланумен тағы да құттықтаймын, – деді И.Әлиев.
Әзербайжан Президенті осы жолғы сапар аясында сауда-экономикалық ынтымақтастықтың барлық қыры жан-жақты талқыланғанын айтты.
– Жақын арада ведомствоаралық үкімет комиссиясы отырысын өткізу туралы шешім қабылданды. Елдеріміздің екіжақты тауар айналымы көлемін арттыруға мүмкіндік беретін экспорттық ұстанымдары талқыланатын болады. Әзербайжанның Қазақстан экономикасына немесе керісінше Қазақстанның Әзербайжанға салған инвестициясының өскені – қуантарлық жайт. Бұған екі тараптан да зор мүдделілік бар, – деді И.Әлиев.
Соңында Әзербайжан көшбасшысы екіжақты келіссөз барысында сауда-экономика, көлік және энергетика мәселелері жөніндегі талқылаулардың бәрі сындарлы сипатта болғанын атап өтті.
***
Мемлекет басшысының Әзербайжанға ресми сапары аясында төмендегідей құжаттарға қол қойылды:
– «Қазақстан теміржолы» ұлттық компаниясы» акционерлік қоғамы мен «Әзербайжан теміржолы» жабық акционерлік қоғамы арасындағы Логистика және теміржол көлігі машинасын жасау саласындағы стратегиялық ынтымақтастық туралы келісім;
–Қазақстан Республикасының Үкiметi мен Әзербайжан Республикасының Үкiметi арасындағы 1996 жылғы 16 қыркүйектегі Табыс пен мүлiкке қосарланған салық салуды болдырмау және салық төлеуден жалтаруға жол бермеу туралы конвенцияға өзгерістер мен толықтырулар енгізу туралы Қазақстан Республикасының Үкiметi мен Әзербайжан Республикасының Үкiметi арасындағы хаттама;
– Қазақстан Республикасының Үкіметі мен  Әзербайжан Республикасының Үкіметі арасындағы Халықаралық автомобиль қатынасы туралы келісім;
– Қазақстан Республикасының Сыртқы істер министрлігі мен Әзербайжан Республикасының Сыртқы істер министрлігі арасындағы 2017-2018 жылдарға арналған ынтымақтастық бағдарламасы;
– Қазақстан Республикасының Үкіметі мен Әзербайжан Республикасының Үкіметі арасындағы Өсімдіктер карантині және оларды қорғау саласындағы ынтымақтастық туралы келісім;
– Қазақстан Республикасының Президенті Нұрсұлтан Назарбаев пен Әзербайжан Республикасының Президенті Ильхам Әлиевтің бірлескен декларациясы.

///Мемлекет басшысы колледждің оқу корпусын, лабораторияларын, шеберханаларын, кітапханасы мен жатақханасын аралап көрді.
Қазақстан Президентіне халықаралық стандарттар мен әлемдік озық тәжірибені, сондай-ақ, шетелдік және отандық мұнай-газ компанияларының талаптарын ескере отырып әзірленген инновациялық білім бағдарламаларын пайдалану APEC PetroTechnic колледжінің басты ерекшелігі екені баяндалды.  
Тәжірибеге негізделген оқыту барысында шынайы өндірістік үдерістер жасалады. Соның арқасында түлектер колледж бітірген соң, бірден өндірістегі күрделі міндеттерді табысты атқара алады.
Студенттермен және оқытушылар ұжымымен әңгімелесу барысында Қасым-Жомарт Тоқаев ірі халықаралық мұнай-газ компаниялары үшін мамандарды шетелде емес, Қазақстанда даярлаудың маңыздылығын айтты. Оның пікірінше бұл үшін колледжде барлық жағдай жасалған.
 







///
	 

	28 қазанда Қазақстан Президенті Дубайда өтетін 10-шы Дүниежүзілік ислам экономикалық форумына қатысу үшін Біріккен Араб Әмірліктеріне жұмыс сапарымен барады деп жоспарланып отыр.

	 «Экономикалық өсім жолындағы инновациялық серіктестік» тақырыбына арналған биылғы форум жұмысына бірқатар шетел мемлекеттерінің басшылары және үкімет басшылары, халықаралық ұйымдар мен іскерлік топтардың басшылары мен өкілдері, сондай-ақ сарапшылар, ғалымдар, қоғам қайраткерлері қатысады.

	Дүниежүзілік ислам экономикалық форумы – Ислам Ынтымақтастығы Ұйымына мүше-мемлекеттердің жыл сайын өтетін негізгі экономикалық саммиті. 
/// 
Армения Президенті Серж Саргсян өз құттықтауында қазақ-армян ықпалдастығы екіжақты форматта, сондай-ақ халықаралық және өңірлік ұйымдар мен бірлестіктер аясында Қазақстан-Армения халықтарының достығы мен игілігі үшін  алдағы уақытта да дами беретініне сенім білдірген.
С.Саргсян Мемлекет басшысына мықты денсаулық, бақуаттылық және қызметіне табыс тіледі.
***
Украина Президенті Петр Порошенко мемлекет құру жолында біздің елдің соңғы ондаған жылдарда қол жеткізген түрлі саладағы жетістіктері  Нұрсұлтан Назарбаевтың Қазақстан Президенті лауазымындағы көпқырлы қызметімен ажырағысыз байланысты екенін атап өткен.
«Дәстүрлі Украина-Қазақстан  достық қарым-қатынасын тереңдете түсуге бағытталған біздің сындарлы диалогымыздың бұдан әрі өрістеуі өзара тиімді және жан-жақты ынтымақтастықты Украина мен Қазақстанның игілігі үшін жандандыра түсуға  септігін тигізетініне сенімдімін», – делінген жеделхатта.
Соңында П.Порошенко Мемлекет басшысына мықты денсаулық, сарқылмас күш-қуат, жемісті мемлекеттік қызметіне жаңа табыс, ал достас Қазақстан халқына игілік пен бақ-береке тіледі. 
***
Жапония премьер-министрі Синдзо Абэ Нұрсұлтан Назарбаевты туған күнімен құттықтап, оның пәрменді басшылығымен Қазақстан көптеген жылдар бойы өзінің халықаралық аренадағы беделін арттырып келе жатқанын атап өткен.
С.Абэ Мемлекет басшысына және Қазақстан халқына игілік пен бақ-береке тіледі.     
***
Монако князі II Альбердің құттықтауында екі ел арасындағы байланыстарды одан әрі нығайтудың маңыздылығы айтылған.
«Миландағы көрмеде Қазақстанның ұлттық павильонында болу мені өте жақсы әсерге бөледі, Астанада өтетін ЭКСПО-2017 дүниежүзілік көрмесіне Монако Княздігінің қатысуын тағатсыздана күтіп жүрмін», – делінген құттықтауда.
***
Оман Сұлтаны Кабус бен Саид Нұрсұлтан Назарбаевты туған күнімен құттықтап, оған бақыт және мықты денсаулық тіледі, сондай-ақ достас Қазақстан халқының одан әрі ілгерілеуі мен өсіп-өркендеуіне ниеттестігін білдірді.
///Отырыста «Қазақстанның үшінші жаңғыруы: жаһандық бәсекеге қабілеттілік» атты жолдауда айқындалған міндеттерге сәйкес, «Болашақ» халықаралық стипендиясын одан әрі жетілдіру мәселелері талқыланды. Мемлекеттік хатшы қойылған мақсаттарға қол жеткізу көбіне сапалы білімге байланысты болатынын атап өтті. Сондықтан бағдарламаны жетілдіру елдегі адами капиталдың бәсекеге қабілеттілігін арттыруға септігін тигізеді.
Г.Әбдіқалықова осы мақсатпен құрамына мүдделі мемлекеттік органдар өкілдері, заманауи халықаралық білім беру саласының сарапшылары және «Болашақ» бағдарламасының түлектері енген жұмыс тобы құрылғанын атап өтті. Жұмыс тобы «Қазақстан-2050» стратегиясында, «100 нақты қадам» ұлт жоспарында айқындалған басымдықтарды ескере отырып, ұсыныстар әзірледі.
Отырыс барысында жұмыс тобының ұсыныстары талқыланды. «Болашақ» стипендиясы үш бағыт бойынша жетілдіріледі. Олар: 1) стратегиялық міндеттерге сәйкес, адами капиталдың жаһандық бәсекеге қабілеттілігін артыру жолында стипендияның рөлін айқындау және күшейту; 2) стипендиаттарды іріктеудегі жаңа ұстанымдарды қалыптастыру; 3) түлектердің әлеуетін жүзеге асыру ісін дамыту.
Елдің орнықты дамуын қамтамасыз ету, ұзақ мерзімді перспективада оның жаһандық бәсекеге қабілеттілігін арттыру мақсатымен жастардың жоғары деңгейлі білім алуына инвестиция салу қажет болады. Бағдарламаны іске асыру жолдарын жетілдіру үміткерлердің қазіргі және келешектегі әлеуетін айқындауға, білім берудің басым бағыттарын анықтауға және шетелдік жоғары оқу орындарына қойылатын талаптарды қайта қарауға бағытталған критерийлерді дамыту мен үміткерлерді іріктеу жүйесін қамтитын болады.
Жұмыс тобы ұсыныстарды одан әрі пысықтау үшін Қазақстан Республикасының Үкіметіне жолдады.
///Мемлекет басшысы Қасым-Жомарт Тоқаевтың атына Алматы қаласы маңайында ұшақ апаты салдарынан болған қайғылы оқиғаға байланысты бірқатар шет мемлекеттердің басшыларынан көңіл айту жеделхаттары келіп түсті.
Ресей Федерациясының Президенті Владимир Путин ұшақ апаты салдарынан болған қайғылы оқиғаға қатысты көңіл айтты.
«Ресей халқы өз туыстары мен жақындарынан айрылған адамдардың қайғыларына ортақтасады және зардап шеккендердің тезірек сауығып кетуіне тілектестік білдіреді», – делінген жеделхатта.
Түркия Республикасының Президенті Режеп Тайип Ердоған Қазақстанда әуе кемесінің апатқа ұшырауы салдарынан адамдардың қаза болғаны және зардап шеккені туралы хабарды зор күйзеліспен қабылдағанын жеткізген.  
«Түрік халқының және жеке өзімнің атымнан достас әрі бауырлас Қазақстан халқының қайғысына ортақ екенімізді білдіре отырып, осы оқиға салдарынан қаза болған азаматтардың жақындарына көңіл айтамын. Зардап шеккендердің тезірек сауығып кетуіне тілектестік білдіремін», – деп атап өткен Түркия Президенті өз жеделхатында.
Рим Папасы Франциск те Қазақстанда жолаушылар ұшағының апатқа ұшырауына байланысты көңіл айтты.
«Жақында Алматыда болған ұшақ апаты туралы білгеннен кейін, Аса Қасиетті Папа Франциск осы қайғылы жағдайдың салдарынан зардап шеккендердің барлығына көңіл айтады. Ол қаза болғандардың рухтарының мәңгілік тыныштық табуы және зардап шеккендердің жазылып кетуі үшін дұға етеді. Аса Қасиетті Папа Құдіреті күшті Құдайдан барлық адамдар үшін, әсіресе құтқару, қалпына келтіру жұмыстарына қатысатын адамдарға күш-қуат беруді және бейбітшілік сыйлауды сұрайды" - делінген Ватиканнан келіп түскен жеделхатта.
Өзбекстан Республикасының Президенті Шавкат Мирзиёев ұшақ апаты туралы хабарды зор күйзеліспен қабылдағанын жеткізді.
«Қаза болған адамдардың жақындары мен туыстарының қайғыларына ортақ екенімді және оларға менің жүрекжарды сөздерімді жеткізуіңізді сұраймын, сондай-ақ, зардап шеккендердің тезірек сауығып кетуіне тілектестік білдіремін», – деп жазған Өзбекстан Президенті.
Мемлекет басшысының және Қазақстан халқының атына өздерінің көңіл айту жеделхаттарын Қырғыз Республикасының Президенті Сооронбай Жээнбеков, Тәжікстан Республикасының Президенті Эмомали Рахмон, Түркменстан Президенті Гурбангулы Бердымұхамедов, Әзербайжан Республикасының Президенті Ильхам Әлиев, Беларусь Республикасының Президенті Александр Лукашенко, Украина Президенті Владимир Зеленский, Грузия Президенті Саломе Зурабишвили, Финляндия Президенті Саули Ниинистё, Швейцария Конфедерациясының Президенті Ули Маурер, Польша Республикасының Президенті Анджей Дуда, Сербия Президенті Александр Вучич және Словакия Президенті Зузана Чапутова жолдаған.
 
 
///
	 

	Отырыс барысында Қазақстан азаматтығын алу және одан шығу мәселелері қаралды. Мемлекеттік хатшы атап өткендей, еліміздің азаматтығын Қазақстан тәуелсіздік алған кезден бері 948 мыңнан астам адам алған, оның көбісі соңғы жылдарға тиесілі.

	Мемлекет басшысы тиісті Жарлыққа қол қойғаннан кейін елімізге ТМД елдерінен және алыс шет елдерден  келген түрлі ұлт өкілдері Қазақстанның жаңа азаматтары атанады.

	Сонымен қатар, отырыста республикамыздың азаматтығын өзгертуге қатысты бірқатар ұйымдастырушылық және құқықтық мәселелер талқыланды.

	Комиссия отырысының қорытындысы бойынша тиісті шешімдер мен ұсынымдар қабылданды.
///Комиссия жұмысына Парламент депутаттары, орталық және жергілікті атқарушы органдардың басшылары, қоғам қайраткерлері және ғалымдар қатысты.
Жиын барысында мемлекеттік рәміздерді пайдалану және насихаттау жөніндегі жұмыстардың жәй-күйіне қатысты Ұлттық экономика министрі Руслан Дәленовтың, Алматы қаласы әкімі Бауыржан Байбектің және Батыс Қазақстан облысының әкімі Ғали Есқалиевтің есептері тыңдалды.
Сондай-ақ, Индустрия және инфрақұрылымдық даму, Мәдениет және спорт министрліктерінің ведомстволық наградаларын бекіту туралы ұсыныстары қаралды.
Отырыс қорытындысы бойынша Мемлекеттік хатшы бірқатар тапсырма берді.
///Мемлекет басшысы Павлодар қаласына жұмыс сапарымен келді.
Сапар барысында Елбасының бірқатар өнеркәсіп кәсіпорындарын аралауы, сондай-ақ Павлодар облысының әлеуметтік-экономикалық дамуына, «Рухани жаңғыру» мемлекеттік бағдарламасының және «Президенттің бес әлеуметтік бастамасының» жүзеге асырылу мәселелеріне арналған кеңеске қатысуы жоспарланған.
///Кездесу барысында Дүниежүзілік банктің Қазақстандағы алдағы жылдарға арналған жоспарлары талқыланды.
Сирил Мюллер Қасым-Жомарт Тоқаевқа әртүрлі сектордағы ынтымақтастықтың қорытындылары, соның ішінде, ауыл шаруашылығы, жаңа технология және жасанды интеллект салаларындағы бірлескен жобалардың жүзеге асырылуы жөнінде мәлімет берді.  
Сонымен қатар, мемлекеттік басқарудың тиімділігін арттыру және халыққа көрсетілетін мемлекеттік қызмет салаларындағы өзара ықпалдастық мәселелері қарастырылды.
Дүниежүзілік банк тікелей шетелдік инвестициялар тарту бойынша Қазақстанды Орталық Азиядағы көшбасшы ретінде мойындайды және осы бағытта елімізге одан әрі жан-жақты қолдау көрсетуге, сондай-ақ, өңірлік кооперацияның дамуына септігін тигізуге ниетті.
 


///
	 

	М.Оспанов Мемлекет басшысына Агенттіктің 2013 жылғы жұмыс қорытындылары мен биылғы жылға арналған жоспарлар туралы баяндады.

	Кездесу барысында тариф саясатын жетілдіру жөніндегі негізгі шаралар, сондай-ақ тарифтерді қалыптастырудың ашықтығын қамтамасыз ету, реттелетін қызметтер сапасын арттыру және табиғи монополиялар субъектілерінің қызметіне бақылауды күшейту мәселелері талқыланды.

	Қазақстан Президенті монополистердің тарифтерді өсіру нәтижесінде алынатын қаражаттарды мақсатты пайдалануын қатаң бақылауды қамтамасыз ету қажеттігіне назар аударды.  

	Нұрсұлтан Назарбаев шағын және орта бизнесті дамыту үшін барынша қолайлы жағдайлар жасаудың, сондай-ақ инвестиция тарту мақсатында мемлекет-жекеменшік серіктестігі тетігін кеңірек қолданудың маңыздылығын атап өтті.

	Агенттік төрағасы Мемлекет басшысын табиғи монополиялар субъектілерінің инвестицияларының өсу қарқыны және саланы жаңғыртудың нәтижелері туралы хабардар етті. Капитал салу тозу деңгейін төмендетуге және ысырапты едәуір қысқартуға ықпал еткені атап өтілді. Атап айтқанда, 2006 жылдан бастап олардың деңгейі іс жүзінде жартылай төмендеген, сондай-ақ отынды, шикізатты, материалдар мен  энергияны тұтыну азайған.

	Кездесу қорытындысында Мемлекет басшысы бірқатар нақты тапсырмалар берді.


///
	 

	Нұрсұлтан Назарбаев республикалық маңызы бар археологиялық ескерткіш болып саналатын «I-XIX ғасырлардағы Тараз» қалашығы археологиялық қазба жұмыстарының жай-күйімен танысты.

	Қалашықты зерттеу жұмыстары биыл цитадель мен шахристан орнын қазуға жұмылдырылды. Зерттеу жұмысы жалпы алаңы 2550 шаршы метрді қамтыды.

	Көне қалашық аумағына археологиялық жұмыстар жүргізу барысында көптеген жәдігерліктер табылды. Қазіргі кезде керамиканың тек өңделген фрагменттерінің саны 33 мың данадан астам, олардың 107-сі тұтас сақталған. Сондай-ақ, 33 монета, әйнектен жасалған 26 бұйым, сүйектен тұратын 5 жәдігерлік табылды. 

	Сонымен қатар, Мемлекет басшысы 350 жылдығына арналып салынған Төле би Әлібекұлы ескерткішіне гүл шоғын қойды. Монументтің жалпы биіктігі – 10,5 метр.

	Ескерткіш алдындағы алаңда Нұрсұлтан Назарбаев қала тұрғындарымен де әңгімелесті.



///
	 

	Нұрсұлтан Назарбаев Отан қорғаушыларды және барша қазақстандықтарды патриотизм, ерлік, жауынгерлік даңқ мерекесімен құттықтады.

	– Тәуелсіздік жылдары мемлекетіміз кәсіби армия қалыптастырды, ел мүддесіне толық сай келетін әскери доктрина қабылдады. Біздің қасиетті топырағымыз әуеде де, жерде де және суда да қорғаныс аясында. Біз барлық көршілес елдермен достық қарым-қатынастамыз. Қазіргі уақытта армия әрдайым сақадай сай болуға тиіс. Бұл – әскери қызметшілер алдына мемлекет қойып отырған міндет, – деді Қазақстан Президенті.

	Мемлекет басшысы қабылданған «Қазақстан-2050» стратегиясы бойынша еліміз қарышты дамып келе жатқанын атап өтті.    

	– Біздің тұрақты экономикамыз, біртұтас қоғамымыз, дайындықтан өткен қуатты армиямыз бар. Біз жаңа Қазақстан рухына, прогресс және жасампаз болашақ қалыптастыру рухына адалмыз. Бұл – елімізді әлемдегі ең дамыған 30 мемлекеттің қатарынан көруді армандайтын барша қазақстандықтардың мақсаты. Бүкіл өңірлеріміз, қалаларымыз, аудандарымыз бен ауылдарымыз бір қарқынмен дамып келеді. Біздің басты байлығымыз – татулық пен келісім. Елдің әрбір азаматының борышы – халқымыздың бірлігін сақтап, оны қорғау, – деді Нұрсұлтан Назарбаев.

	Қазақстан Президенті әскери қызметшілер үшін мемлекет тарапынан барлық жағдай жасалғанын айтты.    

	– Армия заманауи қару-жарақпен жабдықталуда, жаттығулар тұрақты өткізіліп тұрады, сарбаздар мен офицерлерді әлеуметтік қолдаумен қамтамасыз етіп келеміз. Барлық жерде әскери қалашықтар абаттандырылып, жаңа баспана, спорт кешендері салынып жатыр. Бұл – елдің армиямызға деген қамқорлығы. Қазақстанның Қарулы Күштері, ұлттық қауіпсіздік, ішкі істер органдары, Мемлекеттік күзет қызметі, Ұлттық ұлан, Төтенше жағдайлар министрлігі бәрі алдарына қойылған міндеттерін лайықты орындауда, – деді Мемлекет басшысы.

	 Нұрсұлтан Назарбаев келесі жылы еліміз Ұлы Отан соғысындағы Жеңістің 70 жылдығын кеңінен атап өтетінін еске салды.

	– Әрбір ардагерге көңіл бөліп, қолдау көрсету керек. Адамзат тарихындағы ең қанқұйлы соғыста жеңіске жеткен ерлер рухын біз әрдайым қастер тұтамыз. Біз ХХІ ғасырда бейбітшілікке бағытталған жаһандық ауқымдағы бастамалар көтеріп, жүзеге асырудамыз. Қазақстан – ядролық қаруға қарсы жалпыға ортақ дүниежүзілік қозғалыстың локомотиві, бұны бүкіл әлем жоғары бағалап отыр, – деді Қазақстан Президенті.  

	Сонымен қатар, Мемлекет басшысы сөзін Отан қорғаушыларға арнады.

	– Өз қастерлі борыштарыңызды абыроймен атқарыңыздар. Сіздердің басты міндеттеріңіз – туған жердің тыныштығын күзету, тәуелсіздігімізді аянбай қорғау. Сіздер қазақстандықтардың барлық буыны үшін ар-намыстың, жауапкершіліктің, патриотизмнің үлгісі болуға тиіссіздер. Бүгінгі парад – армиямыздың қуатын, биік жауынгерлік рухын және дайындығын көрсетудің тағы бір мүмкіндігі, – деді Нұрсұлтан Назарбаев.

	***

	«Қазақ елі» монументі жанында өткен шараға қорғаныс, ішкі істер, төтенше жағдайлар министрліктерінің, Ұлттық қауіпсіздік комитетінің, Мемлекеттік күзет қызметінің парадтық есеп топтары, сондай-ақ әскери техника мен авиация қатысты.

	Әскери парадта салтанатты маршпен 2500-ден астам әскери қызметшілердің жаяу легі шеру тартып өтті. Механикаландырылған лекке 200-ден аса әскери техника тартылған. Әуедегі шеру сапының жалпы құрамында майдандық, армиялық және әскери-көліктік авиация топтары болды. Алаң үстінен қазақстандық әскери әуе күштерінің 70-тен астам авиациялық техникасы ұшып өтті.

	Шеруге қатысу үшін еліміздің барлық әскери бөлімдері мен гарнизондарынан әскери қызметшілер тартылды. Парадқа қатыстырылған әскери техниканың бір бөлігі отандық қорғаныс-өнеркәсіп кешені кәсіпорындарынан шығарылған немесе қайта жаңғыртылып, жетілдіруден өткен.












///Әңгімелесу барысында Түркия Президенті тәуелсіз Қазақстанды қалыптастыру мен дамыту ісіндегі Нұрсұлтан Назарбаевтың тарихи рөлін ерекше атап өтті.
Режеп Ердоған бауырлас Түркия халқы Қазақстанның Тұңғыш Президентін түркі әлемінің ұлы перзенті әрі дүниежүзілік деңгейдегі саясаткер ретінде жоғары бағалайтынын атап өтті.
Түркия Президенті Режеп Ердоған Нұрсұлтан Назарбаевқа зор денсаулық, толағай табыс тіледі.
Екі ел көшбасшылары бір-бірін Наурыз мейрамымен құттықтады.
Телефон арқылы сөйлесуге Түркия жағы бастамашы болды.
///
	 

	Құрметті отандастарым!

	 

	Елімізде алғаш рет Отбасы күні бекітілді, ол Қазақстанда жыл сайын қыркүйектің екінші жексенбісінде атап өтілетін болады.

	Мен барлық қазақстандықтарды шын жүректен жаңа мерекемен құттықтаймын!

	Біздің қоғамда отбасы әрқашанда рухани және мәдени дәстүрлердің сақтаушысы, түрлі буындар арасын жалғастырушы болды және солай болып қала бермек.

	Отбасы күні біздің қоғамымызда руханилықты, өнегелілікті нығайтуға, ерлі-зайыптылар жауапкершілігінің маңыздылығын сөзсіз мойындауға ықпал етеді.

	Отанға деген сүйіспеншілік отбасынан басталады. Туған шаңырақтан алған тәрбие – бұл барша халқымыздың бақуатты да табысты болашағының кепілі.

	Отбасылық құндылықтарды, көпбалалықты насихаттау - бұл біздің мемлекетіміздің ең басты міндеттерінің бірі. Тәуелсіздік жылдары 6 миллионнан аса қазақстандық дүние есігін ашты. Ал еліміз азаматтарының жалпы саны 17 миллионнан асты. Бұл Қазақстан Республикасындағы отбасылық-демографиялық саясаттың дұрыстығының, халқымыздың әл-ауқатының артқандығының барынша айғағы.

	Отбасы күні барша қазақстандықтарға амандық және баянды отбасылық бақыт тілеймін. Әрбір қазақстандық отбасының өркендеуімен біздің Қазақстанымыз, біздің Отанымыз нығая берсін.

	 

	 
///Мемлекет басшысы жеңіл автомобильдер шығаратын қазақстандық Hyundai Trans Kazakhstan зауытының іске қосылуға дайындығын тексерді.
Президент автомашиналарды құрастыру процесімен танысып, 2020 жылғы 15 қазанда ашылады деп жоспарланып отырған ұсақторапты құрастыру әдісімен автомобильдер шығаруға арналған жаңа цехты аралап көрді.
Мемлекет басшысына жобаның Алматы қаласының индустриялық аймағындағы мемлекеттік құрылымдардың қолдауымен жүзеге асырылып жатқаны туралы баяндалды. Кәсіпорын пайдалануға берілгеннен кейін оның қуаты бірінші кезеңде жылына 30 мың, екінші кезеңде 45 мыңға дейін машина жасауға жетеді. Инвестицияның жалпы көлемі – 28 миллиард теңгеден астам, оның 30% – компанияның өз қаражаты. Hyundai Trans Kazakhstan кәсіпорны 700-ге жуық жұмыс орнын ашып, сабақтас салалардың дамуына серпін береді.
Инвесторлар келешекте автобөлшектер шығаратын зауыт салуды жоспарлап отыр. Осылайша компания отандық автокөлік өнеркәсібін дамыту жөніндегі көздеген мақсаттарына қол жеткізеді. Бұл отандық өндірістің 51 % астамын қамтамасыз етеді.
Мемлекет басшысы нысанды аралап көргеннен кейін индустриялық аймақ резиденттерімен жеке кәсіпкерлікті қолдау және кәсіпорынның басым салаларын дамыту мәселелерін талқылады.
– Мен өз Жолдауымда еліміздегі кәсіпкерлікті дамытуға ерекше мән бердім. Әсіресе, бизнестің, кәсіпкерліктің дамуына мемлекеттік органдар тарапынан келтірілетін кез келген кедергі елімізге қарсы жасалған қылмыс ретінде қаралатынына арнайы тоқталдым. Яғни, басқаша айтқанда, Үкімет, жергілікті атқарушы органдар кәсіпкерлікті дамытуға жан-жақты қолдау көрсетуге тиіс. Бұл – экономикалық саясатымыздағы негізгі бағыт, – деді Президент.
Қасым-Жомарт Тоқаев еліміздің экономикасындағы ахуал пандемия салдарынан әлі де күрделі екенін және бұл дағдарыстан мемлекет пен бизнестің бірлескен күш-жігерінің арқасында ғана шығуға болатынын атап өтті. Бәсекелестікті қорғау үшін Стратегиялық жоспарлау және реформалар агенттігі құрылды.
– Нарықты монополистерден тазалау керек. Барлық лайықты кәсіпкерлердің біздің нарыққа еніп, еркін жұмыс істеуіне мүмкіндік беру қажет. Сонда ғана экономика еркін дами алады. Мұның бәрі жаңа ұйымдастыру шараларын қабылдауды талап ететіні сөзсіз. Бұл шаралардың бәрі тиімді болады деп үміттенемін, – деді Мемлекет басшысы.
Президент экономикалық шаралармен қатар мемлекет тарапынан Қазақстан қоғамын одан әрі демократияландыру жөнінде де шаралар қабылданатынын айтты. Тұңғыш Президент – Елбасы Нұрсұлтан Назарбаев мемлекетті қалыптастыруға көп еңбек сіңірді. Ендігі міндет Қазақстанның дамуына тың серпін беру болып табылады.
– Партиялардың қызметіне, бейбіт жиындар мен шерулер өткізуге қатысты жаңа заңдар қабылданды. Жуырда ғана Қазақстанда өлім жазасынан бас тартуды қарастыратын екінші факультативті хаттамаға қосылу жөнінде шешім қабылданды. Кезінде Тұңғыш Президентіміз тарапынан өлім жазасына жарияланған мораторий күшінде болғандықтан, бұл шешім Конституцияға толық сай келеді және Атазаңға ешқандай өзгеріс енгізу қажет емес. Шын мәнінде, елімізде өлім жазасы жоқ. Тек Конституцияда қарастырылған екі ғана болмашы ерекшелік бар. Олар факультативті хаттаманың талабына толық сай келеді. Сондықтан екі бірдей міндет: еліміздің экономикасын жаңа жағдайда дамыту, Қазақстан үшін тиімді интеграциялық процестерді күшейту және саяси реформаларды жүзеге асыру. Бұл міндеттердің бәрі бір уақытта атқарылады және табысты болады деп үміттенемін, – деді Қасым-Жомарт Тоқаев.
Бизнес өкілдері Жолдауда айтылған шараларға оң баға беріп, кәсіпкерлікке қолдау көрсеткені үшін Президентке алғыс білдірді. Сонымен қатар олар тірі малды экспортқа шығаруға жарияланған мораторийді созу жөнінде Мемлекет басшысына өтініш жасады. 
 














///
	 

	Кездесу барысында корпорацияның Қазақстандағы қазіргі жұмысының негізгі мәселелері, сондай-ақ жоғары технологиялар саласындағы бірлескен жобаларды жүзеге асыру перспективалары қарастырылды.

	Мемлекет басшысы біздің елдегі телекоммуникациялық саланың деңгейі қарқынды өсіп келе жатқанын атап өтті және Қазақстанның  корпорациямен ынтымақтастыққа аса мүдделі екеніне тоқталды.

	Сунья Фан өз компаниясы жұмысының негізгі бағыттары туралы әңгімелеп, оны бұдан әрі дамыту жөніндегі жоспарларын баяндады.

	«Huawei Technologies» корпорациясы телекоммуникациялық құрал-жабдық шығару жөнінен әлемдегі жоғары технологиялық ірі кәсіпорын болып саналады. Корпорацияның Қазақстандағы өкілдігі 1999 жылы ашылды. Компания елдің жетекші байланыс операторларының негізгі жеткізушісі және стратегиялық серіктесі болып саналады.


/// 
Қазақстан мен Түркия президенттері түрік тарапының қаражатына салынған 2 мың адамдық мешітті аралап көрді, сондай-ақ дін өкілдерімен және қала тұрғындарымен әңгімелесті.
***
Мешіт құрылысы туралы келісімге Түркістан қаласының 1500 жылдығын мерекелеу барысында қол қойылған болатын. Мешіт 2 гектар аумақта орналасқан, мұнараларының ұзындығы – 33 метр, күмбезі – 31 метр. 



///Салтанатты шараны ашқан Елбасы қатысушыларды алдағы Отан қорғаушы күнімен және Жеңіс мерекесімен құттықтады.
– Қалыптасқан игі дәстүр бойынша мемлекеттік наградалар сіздерге Отан қорғаушы күні мен Жеңіс күнінің қарсаңында тапсырылып отыр. Бұл мерекелер бізге айрықша қымбат. Екінші дүниежүзілік соғыс тарихы аға буынның ерен ерлігі мен асқан батырлығының үлгісіне айналды. Мұны әрқашан есте ұстауға тиіспіз, – деді Қазақстан Президенті.
Мемлекет басшысы құқық қорғау құрылымдары мен армияның ел қауіпсіздігін және тәуелсіздігін қамтамасыз етудегі айрықша рөліне тоқталып, олардың адал қызметі мен кәсібилігі жоғары бағалануға, зор құрметке лайық екенін атап өтті.
– Сіздер Отанға қалтқысыз қызмет етудің жарқын үлгісін көрсетіп келесіздер. Туған жерге деген айнымас адалдықтарыңыз бен ерлік істеріңіз – өскелең ұрпақ үшін өшпес өнеге. Еліміздің әскери қызметшісі және құқық қорғау құрылымының қызметкері атағын алдағы уақытта да абыроймен алып жүретіндеріңізге сенімдімін. Біз сіздердің қиындыққа толы қызметтегі, халық игілігі жолындағы ерен еңбектеріңізді жоғары бағалаймыз, – деді Нұрсұлтан Назарбаев.
Соңында Елбасы марапатталушыларға мінсіз қызметі үшін алғысын білдіріп, оларға зор денсаулық, бақ-береке, жаңа табыс тіледі.
– Мен бүгін осы наградаларды сіздерге зор ықыласпен тапсырамын. Бұл – еңбектеріңіздің, мінсіз қызметтеріңіздің бағалануының нәтижесі. Әскери қызметшілер, құқық қорғау жүйесі – мемлекетіміз бен тәуелсіздігіміздің тірегі. Сіздер награданы елеулі кезеңде – еліміздің Қарулы Күштерінің 25 жылдығында алып отырсыздар, – деді Қазақстан Президенті.
Салтанатты шара барысында І дәрежелі «Даңқ» орденімен Солтүстік Қазақстан облысының прокуроры Б.Асылов, Мемлекеттік күзет қызметі бастығының орынбасары – Нысандарды қорғау қызметінің бастығы М.Аюбаев, Ұлттық Ұланның бас қолбасшысы Р.Жақсылықов, Қорғаныс министрлігі Бас инспекциясының бастығы Қ.Қаражанов, Қорғаныс министрінің бірінші орынбасары – Қарулы Күштер Бас штабының бастығы М.Майкеев марапатталды.
ІІ дәрежелі «Даңқ» ордені Ішкі істер министрлігі Әкімшілік полиция комитетінің төрағасы И.Лепехаға және Қорғаныс министрлігі «Батыс» өңірлік қолбасшылығы әскерінің қолбасшысы Д.Оспановқа тапсырылды.
І дәрежелі «Айбын» орденімен Ұлттық қауіпсіздік комитеті департамент бастығының бірінші орынбасары Д.Бартенов марапатталды.
ІІ дәрежелі «Айбын» ордені Ұлттық қауіпсіздік комитеті Астана қалалық департаментінің басқарма бастығының орынбасары И.Әуесбаевқа, Ұлттық қауіпсіздік комитеті Батыс Қазақстан облыстық департаментінің басқарма бастығы Т.Ғиззатовқа, Мемлекеттік күзет қызметінің департамент бастығының орынбасары Е.Лавренюкке, Қорғаныс министрлігі №30212 әскери бөлімінің командирі Т.Сапарбаевқа, Қорғаныс министрлігі «Шығыс» өңірлік қолбасшылығы әскері қолбасшысының бірінші орынбасары Т.Исмаиловқа тапсырылды.
ІІІ дәрежелі «Айбын» орденімен Мемлекеттік күзет қызметінің Нысандарды қорғау қызметі 0112 әскери бөлімінің салтанатты рәсім батальоны бөлімшесінің командирі Н.Ахметуллин, Қорғаныс министрлігі Кадет корпусының сержанты М.Рахымбеков марапатталды.
«Ерлігі үшін» медалі Ішкі істер министрлігі Ақмола облыстық ішкі істер департаментінің аға жедел уәкілі Б.Айтеленовке, Ішкі істер министрлігі Ақтөбе облысы бойынша қылмыстық-атқару жүйесі КА-168/3 мекемесінің жедел бөлімшесінің бастығы Н.Жидехановқа, Ішкі істер министрлігі Астана қаласы төтенше жағдайлар департаментінің №8 өрт сөндіру бөлімінің аға өрт сөндірушісі А.Салкеевке, Мемлекеттік қызмет істері және сыбайлас жемқорлыққа қарсы іс-қимыл агенттігінің Сыбайлас жемқорлыққа қарсы іс-қимыл ұлттық бюросы департамент басшысының орынбасары Ж.Тәжібаевқа тапсырылды.
«Жауынгерлік ерлігі үшін» медалімен Ұлттық қауіпсіздік комитеті Үкіметтік байланыс қызметі басқармасының бастығы Ә.Әзімбаев, Қорғаныс министрлігі №41433 әскери бөлімінің командирі С.Елубаев, Қорғаныс министрлігіне қарасты Армия орталық спорт клубының – Спорт комитетінің нұсқаушы-сержанты А.Райкова, Қорғаныс министрлігі №55652 әскери бөлімінің авиациялық эскадрилья командирінің орынбасары Н.Тергеубаев, Қорғаныс министрлігі №32363 әскери бөлімінің десант-шабуыл батальонының командирі А.Төлегенов марапатталды.
«Ерен еңбегі үшін» медаліне Қорғаныс министрлігі Бас әскери клиникалық госпиталі бастығының орынбасары – медицина бөлімінің бастығы Г.Байділдаева ие болды.



///Мемлекет басшысы Краснояр өлкесінде Ми-8 жолаушылар тікұшағының апатқа ұшырауы салдарынан көптеген адамның қаза тапқаны туралы хабарды зор күйзеліспен қабылдады.
«Қазақстан халқының және жеке өзімнің атымнан орны толмас қайғыға ортақтасып, көңіл айтамын және қаза тапқандардың туыстары мен жақындарына қолдау білдіретінімізді жеткізуді сұраймын», – делінген жеделхатта.
///БҰҰ Бас Ассамблеясының 74-сессиясы аясында Мемлекет басшысы Қасым-Жомарт Тоқаев Финляндия Президенті Саули Ниинистёмен кездесті.
Тараптар сауда-экономикалық, көлік-логистикалық және технологиялық салалардағы ынтымақтастықтың ауқымын кеңейтудің қазіргі жағдайы мен перспективаларын талқылады, сондай-ақ, халықаралық күн тәртібіндегі өзекті мәселелер бойынша пікір алмасты.
Мемлекет басшысы Финляндия Солтүстік Еуропа мен Еуропалық Одақтағы Қазақстанның негізгі серіктестерінің бірі екенін атап өтті.
Қасым-Жомарт Тоқаев Финляндиямен сындарлы және сенімді саяси диалогты жоғары бағалап, өзара тиімді қарым-қатынасты дамытуға дайын екенін айтты.
Президенттің айтуынша, Елбасы Нұрсұлтан Назарбаевтың 2018 жылдың қазан айында Финляндияға жасаған сапарының нәтижесінде қол жеткізілген уағдаластықтарды жүзеге асырумен қатар, ынтымақтастықтың жаңа бағыттарын іздестіру екі елдің арасындағы әріптестіктің шекарасын кеңейте түспек.
 



//////Құрметті отандастар!
Айтулы Пасха мерекесімен шын жүректен құттықтаймын!
Бұл – барлық құрлықтарды мекен еткен көптеген адамдардың өміріндегі ерекше мәні бар мейрам. Биыл православтар мен католиктердің оны бір мезетте атап өтуі мейрамның мәні мен маңызын арттыра түсуде.
Біздің елімізде барлық адамдар Пасханы, сондай-ақ басқа да маңызды діни мерекелерді жылы сезіммен қабылдайды. Бұл бірегей дәстүр біздің қоғамымыздың татулық, достық және келісім құндылықтарымен бекітілген бірлігін айшықтай түседі.      
Бүгінгі таңда барлық конфессиялардың бір-бірін сыйлауға және ашық пікірлесуге негізделген жемісті ынтымақтастығы – Қазақстанның ерекше мақтанышы.   
Ежелгі Пасха мейрамы – жаңғырудың, ізгі үміт пен жағымды істер жасауға талпыныстың нышаны. Осының барлығы жүйелі түрде түбегейлі өзгерістерді жүзеге асырып жатқан еліміздің қазіргі даму кезеңімен үндесіп жатыр.  
Жарқын мерекеде барлық қазақстандықтарға денсаулық, отбасыларына амандық, барлық бастамаларына табыс тілеймін! 
///Кеңес барысында Нұрсұлтан Назарбаев 25 жыл ішінде Қазақстан Қарулы Күштері мемлекет пен жеке құрамның күш-жігерінің арқасында мықты әскери әлеуеті бар ел тәуелсіздігінің сенімді тірегіне айналғанын атап өтті.
– Соңғы жылдары Қарулы Күштерді дамыту ісінде көптеген жұмыс атқарылды. Бірқатар маңызды стратегиялық құжаттар қабылданды, соның ішінде Ұлттық қауіпсіздік стратегиясы, Қазақстан Республикасының Әскери доктринасы, Қарулы Күштерді дамыту тұжырымдамасы және қорғаныс саласына қатысты нормативтік құқықтық актілер бар, – деді Қазақстан Президенті.
Мемлекет басшысы геосаяси ахуалдың өзгеруі және жаңа сын-қатерлердің пайда болуы жағдайында Қорғаныс министрлігінің алдында тұрған негізгі міндеттердің бірі қару-жарақтарды технологиялық тұрғыдан жетілдіру және жаңғырту болып саналатынын айтты.
– Сондықтан, Қорғаныс министрі лауазымына азаматтық тұлғаны, яғни, қауіпсіздік жөніндегі көмекшім – Қауіпсіздік Кеңесінің хатшысы Ермекбаев Нұрлан Байұзақұлын тағайындауға шешім қабылдадым. Сонымен бірге, Н.Ермекбаев кадрлық офицер, әскери қызметте тәжірибесі бар, соның ішінде шиеленіс аймақтарында болған. Ол халықаралық мәселелер жөніндегі көмекші, Қытайда және Оңтүстік Шығыс Азияның бірқатар елінде елші, министр және екі рет Қауіпсіздік Кеңесінің хатшысы қызметтерін атқарды, – деді Нұрсұлтан Назарбаев.
Мемлекет басшысы заманауи талаптарды ескере отырып, әскери кадрлардың дайындығын жетілдіру қажеттігіне назар аударды.
– Генерал-полковник Сәкен Әділханұлы Жасұзақовқа қалтқысыз қызмет еткені үшін ризашылық білдіремін және оған Ұлттық қорғаныс университетін басқаруды тапсырамын. Университет алдында Қарулы Күштердің басқару құрамының біліктілігін арттыру және әскери ғылымды дамыту жөніндегі маңызды міндеттер тұр. Университет еліміздің ғана емес, сондай-ақ көршілес елдердің де курсанттары оқитын негізгі ғылым, білім орталығына айналуы тиіс, – деді Қазақстан Президенті.
Соңында Қазақстан Президенті еліміздің Қарулы Күштерін одан әрі дамыту жөнінде бірқатар нақты тапсырма берді.


///Әңгіме барысында Мемлекет басшысы қазіргі күн тәртібіндегі мейлінше өзекті сауалдарға жауап берді.
Кездесуге қатысушылар «Қазақстанның үшінші жаңғыруы: жаһандық бәсекеге қабілеттілік» атты жолдауды іске асыру аясында ел экономикасын трансформациялау үдерісінің бірқатар аспектілерін, сыбайлас жемқорлыққа қарсы күрес мәселелерін, қазіргі саяси жаңғыру кезеңінің ерекшеліктерін, БҰҰ Қауіпсіздік кеңесінің тұрақты емес мүшесі ретіндегі Қазақстанның сыртқы саяси басымдықтарын, сондай-ақ басқа да маңызды жайттарды талқылады.
Кездесуге «Қазақстан», «Хабар», «МИР» телеарналарының, «Айқын» газетінің, «Esquire» журналының, «Қазақпарат» ақпарат агенттігінің журналистері қатысты.

///Мемлекет басшысы көпшілік алдында сөйлеген сөзінде барша қазақстандықтарды Құрбан айт мейрамымен құттықтады, сондай-ақ жиналған жамағатпен әңгімелесті.  
– Бүгін күллі әлемнің және Қазақстанның мұсылмандары жарқын мереке – Құрбан айтты мерекелеп жатыр. Баршаңыз білесіздер, 10 жылдан бері Құрбан айт пен Рождество демалыс күндері болып саналады. Бұл – ислам дініне де, христиан дініне де мемлекет қамқорлығының көрінісі, – деді Қазақстан Президенті.
Сондай-ақ, Нұрсұлтан Назарбаев тәуелсіздік жылдарында қол жеткен табыстың бәрі еліміздегі бірлік пен тыныштықтың арқасы екенін атап өтті.
– Әлемдегі әрбір дін бізді ынтымаққа, ізгілікке, бір-бірімізді құрметтеуге шақырады. Құранда өзің тоқ болып, көршің аш отырса, сен мұсылман болып саналмайсың делінген. Онда мұсылмандардың ағымға, жікке бөлінбейтіні де айтылған. Нағыз мұсылман – ел-жұртқа, қоғамға, Отанына көмектесетін, барлық дінді бірдей көретін адам, – деді Мемлекет басшысы.
Соңында Қазақстан Президенті баршаны тағы да мерекемен құттықтап, бақ-береке және табыс тіледі.



///Қазақстан Президенті қырғыз халқының аса көрнекті режиссері Болот Шамшиевтің қайтыс болуына байланысты оның отбасына көңіл айту жеделхатын жолдады.
«Болот Төленұлы әлемдік кино өнерінде өшпес із қалдырды. Ол екі ел арасындағы достықты нығайтуға зор үлес қосты. Ол сахналаған қазақ әдебиеті мен драматургиясы классиктерінің шығармалары Қазақстан мен Қырғызстан халықтарының ортақ мәдени мұрасына айналды. Болот Шамшиевтің есімі біздің жүрегімізде мәңгі сақталады», – делінген жеделхатта.
///
	 

	Кездесу барысында Нұрсұлтан Назарбаев екі ел арасындағы қарым-қатынастар үнемі жоғары деңгейде келе жатқанын және Қазақстан экономиканы, саясатты, инвестицияны қамтитын түрлі салалардағы өзара ықпалдастықты нығайтуға әрдайым мүдделілік танытқанын айтты.

	Өз кезегінде Э.Барак денсаулық сақтау, ауыл шаруашылығы, индустриялық-инновациялық даму салаларындағы ынтымақтастық үшін перспективалар барын атап өтіп, оның аясын бұдан әрі кеңейтуге үлес қосуға дайын екенін жеткізді.



///Мемлекеттік хатшы екі ел көшбасшыларының тығыз әрі өзара сенімге негізделген диалогының арқасында Қазақстан мен Иран арасындағы қарым-қатынастар жаңа сапалы деңгейге көтерілгенін, сондай-ақ мемлекеттер басшыларының кезекті кездесуі осы аптада 5-ші Каспий саммиті аясында өтетінін айтты.
– Біз Иранмен сауда-экономикалық ынтымақтастығымызды кеңейтуге және нығайтуға зор мән береміз, – деді Г.Әбдіқалықова.
Мемлекеттік хатшы Қазақстан Президенті Нұрсұлтан Назарбаевтың 2016 жылы Тегеран қаласына сапары аясында қабылданған Индустриялық-инновациялық және сауда-экономикалық ынтымақтастық бағдарламасының іске асырылу нәтижелеріне арнайы тоқталды. Ол ауыл шаруашылығы, транзит және логистика, жер қойнауын пайдалану және өнеркәсіп сияқты салаларды қамтитын, құны 1,38 миллиард доллар болатын 48 жобадан тұрады.
– 2018 жылғы қаңтар-мамыр аралығындағы сауда айналымы 251,4 миллион долларға жетті. Бұл көрсеткіш былтырдың осы кезеңімен салыстырғанда (177,4 миллион) 41,7 пайызға жоғары. Экспорт 36,1 пайызға өсіп, 207,2 миллион долларға артса, импорт 76 пайызға ұлғайып, 44,2 миилион доллар болды, – деді Гүлшара Әбдіқалықова.
Мемлекеттік хатшы Еуразиялық экономикалық одақ пен Иран арасында еркін сауда аймағын жасауға ықпал ететін уақытша келісімге қол қойылғанын атап өтті. Ол преференциялық сауда режімін орнатуға бағытталған және Дүниежүзілік сауда ұйымы мен халықаралық құқық нормаларына сай негізделген. Бұл Қазақстан мен Иран арасындағы өзара сауда-саттықтың тұрақты шарттары мен ережелерін қалыптастырады.
– Біз транзиттік-тасымалдау, ауыл шаруашылығы, сонымен қатар жер қойнауын пайдалану саласындағы ынтымақтастықты дамыту үшін зор мүмкіндік бар екенін көріп отырмыз, – деді Г.Әбдіқалықова.
Кездесу соңында Мемлекеттік хатшы Гүлшара Әбдіқалықова еліміздегі дипломатиялық миссиясын аяқтағалы отырған Иран Ислам Республикасының Қазақстан Республикасындағы Төтенше және өкілетті елшісі М.Дамирчилуге достас мемлекеттер арасындағы өзара тиімді ынтымақтастықты нығайтуға зор үлес қосқаны үшін ризашылығын білдіріп, жаңа лауазымдағы қызметіне сәттілік тіледі.
///Мемлекет басшысы Ораза айт мерекесінде «Нұр Астана» мешіті мен «Астана» медресе колледжіне барды.
Қасым-Жомарт Тоқаев оқу орнының жұмысымен танысып, оқу үдерісі мен материалдық-техникалық базасының жоғары деңгейде екенін айтты.
Студенттермен әңгімелесу барысында Қазақстан Президенті оқу және жатын орындарының жағдайын сұрады. Қасым-Жомарт Тоқаев мұндай оқу орнында оқитын шәкірттер ынталы әрі тәрбиелі болуы керектігін атап өтті.
– Сіздерді қасиетті Ораза айт мерекесімен құттықтаймын. Аспанымыз ашық, жақсылықтар мол болсын, бақ-береке тілеймін. Келесі Рамазан айына басымыз аман, бауырымыз бүтін, халқымыздың төрт құбыласы түгел жетуге нәсіп етсін. Дұға-тілектеріңіз қабыл болсын! – деп тіледі Мемлекет басшысы.
Соңында Қазақстан Президенті еліміздің игілігі үшін дұға жасады.
 







/// 
Кездесу барысында С.Кулагин Мемлекет басшысына өңірдің негізгі әлеуметтік-экономикалық көрсеткіштері, мемлекеттік бағдарламалардың жүзеге асырылу барысы, сондай-ақ алдағы кезеңге арналған жоспарлары туралы баяндады.
Нұрсұлтан Назарбаев өндіріс көлемін ұлғайту және жаңа жұмыс орындарын ашу мақсатымен «Нұрлы жол» бағдарламасы аясында шағын және орта бизнесті қолдау жұмыстарын жалғастыру қажеттігіне назар аударды. Қазақстан Президенті жылу беру маусымына уақытылы әрі сапалы дайындалудың маңыздылығын да атап өтті.
Ақмола облысының әкімі биылғы бірінші жартыжылдықтың қорытындысы бойынша нақты сектор салаларында өсім көрсеткіші қамтамасыз етілгенін айтты. Айталық, өнеркәсіп саласында өндірістің нақты көлем индексі  106,5%-ке жетіп, республика бойынша көшбасшы көрсеткішке айналды.
С.Кулагиннің айтуынша, Индустрияландыру картасы аясында жүзеге асырылған 62 жоба 6 мыңнан астам жұмыс орнын ашуға мүмкіндік берген. Жыл аяғына дейін тағы 20 жаңа жобаны іске қосу жоспарланған. Ауыл шаруашылығында мал басы мен құстың өсімі қамтамасыз етіліп, мал шаруашылығы өнімдерінің өндірісі ұлғайды. Өңірдегі ауыл шаруашылығы дақылдарының егіс алқабы 4,2 миллион гектар болса, соның 3,8 миллион гектарына астық егілген.
Қазақстан Президентіне Астананың айналасында «азық-түлік белдеуін» дамыту аясында жүргізіліп жатқан жұмыстар мен іске қосу жоспарланып отырған бірқатар жаңа жобалар туралы да баяндалды.
Мемлекет басшысы кездесу қорытындысы бойынша бірқатар нақты тапсырма берді. 

///Қасым-Жомарт Тоқаев «Ақорда» резиденциясында Президенттік жастар кадр резервінің мүшелерімен кездесу өткізді. Кездесуге резервке енген 300 адам шақырылды.
Мемлекет басшысы іс-шараға қатысушылар алдында сөйлеген сөзінде Президенттік кадр резервін құру туралы бастама өзінің сайлауалды бағдарламасындағы негізгі бағыттардың бірі болғанын атап өтті.
– Сіздердің әрқайсысыңыз жоғары кәсіби біліктіліктеріңізді көрсетіп, мемлекет игілігі үшін адал қызмет етуге ниетті екендеріңізді дәлелдедіңіздер. Сондықтан сіздермен кездесіп, еліміздегі өзекті мәселелер бойынша пікірлеріңізді тыңдап, кадр резервіне енген азаматтардың алдында тұрған міндеттер жөнінде өз ойымды білдіру үшін баршаңызды «Ақордаға» арнайы шақырып отырмын, – деді Қасым-Жомарт Тоқаев.
Мемлекет басшысы Тәуелсіздік жылдарында Тұңғыш Президент – Елбасы Нұрсұлтан Назарбаевтың басшылығымен елімізде мемлекеттік басқарудың жүйесі қалыптасқанын айтты. Бұл жүйе талай қиын кезеңдерде өзінің тиімділігін бірнеше рет дәлелдеді.
Қазақстан Президенті қазіргі заманғы сын-қатерлерді ескере отырып, мемлекеттік аппарат жұмысына жаңа әдістерді енгізу қажет деп санайды.
– Барлық жаңалықтың ортақ мақсаты – халыққа жақын болу. Шын мәнінде, біз мемлекет қызметінің сервистік моделі жайында әңгіме қозғап отырмыз. Қазақстанға қоғамның талап-тілегіне дұрыс, тиімді және әділетті жауап беретін мемлекеттік басқарудың жаңа үлгісі керек, – деді Мемлекет басшысы.
Қасым-Жомарт Тоқаев мемлекеттік басқаруды реформалау жайында айта келіп, биылдан бастап мемлекеттік қызметшілердің саны біртіндеп қысқаратынын, үнемделген қаражат тиімді жұмыс істейтін қызметкерлерді материалдық тұрғыдан ынталандыруға жұмсалатынын атап өтті.
– Қазақстан халқына арналған Жолдауда айтқанымдай, 2024 жылға қарай мемлекеттік қызметшілердің, сонымен қатар ұлттық компаниялар қызметкерлерінің санын 25 пайызға қысқарту көзделіп отыр. Әрине, бұл біржақты жасалмайды, олардың атқаратын қызметін қайта қарап, яғни, мемлекеттік органдардың қызметіне жатпайтын міндеттерді аутсорсинг пен азаматтық қоғам өкілдеріне жүктей отырып қысқартамыз, – деді Қазақстан Президенті.
Мемлекет басшысы өз баяндамасында «Халық үніне құлақ асатын мемлекет» тұжырымдамасының негізгі үш қағидатына, атап айтқанда, ашықтық, инклюзивтілік және азаматтардың сұраныстарына жедел жауап беру мәселелеріне ерекше назар аударды.
– Қазақстан азаматтары шенеуніктерді қоғамға қатысты барлық шешімдерді билік дәліздерінде қабылдайтын қандай да бір таңдаулы топ ретінде қарамауы керек. Шенеуніктер қолжетімді болуы қажет. Мемлекеттік қызметші халықтың ортасында халық үшін жұмыс істейтін халықтың бір бөлігі деуден еш жалықпаймын! – деп мәлімдеді Қасым-Жомарт Тоқаев.
Мемлекет басшысы Президенттік кадр резервінің әрбір мүшесінен елді дамытуға тың серпін беретін жаңа идея мен нәтижелі жұмыс күтетінін жеткізді. 
– Алдағы уақытта сіздерді мемлекеттік органдар мен ұлттық компанияларға жауапты қызметке жібереміз. Қазірдің өзінде резервке өткен елу бес азамат жаңа қызметке тағайындалды, – деді Президент.
Қасым-Жомарт Тоқаев биыл резервтегі 100 адамды жауапты қызметке тағайындауды, алдағы жылдарда кадрлық резервтің әлеуетін толық пайдалануды жоспарлап отырғанын айтты.
Қазақстан Президенті елімізде жүргізілетін ауқымды трансформациялар нақты салалардағы, өңірлердегі, қалалар мен ауылдардағы кішкентай өзгерістерден басталатынын атап өтіп, жастарды атқаратын қызметіне қарамай мемлекетті жаңғырту процесіне өз үлестерін қосуға шақырды.
– Бүгінгі жас буынның, оның ішінде сіздер де билікке келетін уақыт алыс емес. Сіздер мемлекетті басқару тізгінін алуға дайын болып, тиісті білім мен білікті меңгерулеріңіз қажет. Жастарымыз ел дамуының жаңа тарихи кезеңіне дайын болуы керек. Білім мен білік менмендіктен биік тұруы тиіс, – деді Мемлекет басшысы.  
Қасым-Жомарт Тоқаев сөзін еліміздің барлық жастарына арнай отырып, жаңару үдерісі өзінің ішкі саясаттағы басым бағыттарының бірі екенін айтты.
– Кадр резервін жасақтау жұмыстары мұнымен тоқтап қалмайды, жалғаса береді. Оның қатарына ынталы және лайықты жастар кіреді, – деді Президент.
Кездесу соңында Мемлекет басшысы кадр резервіне кірген жастардың өздеріне жүктелген міндеттерді лайықты атқаратынына сенімді екенін тағы да қайталап айтты.    
Шара барысында Мемлекеттік қызмет істері агенттігінің төрағасы Анар Жайылғанова, Президенттік жастар кадр резервінің мүшелері – «Астана» халықаралық қаржы орталығы Биржасының қаржы директоры Ренат Бектұров, Жапонияның ұлттық саяси зерттеулер институтының докторанты Зүлфия Сүлейменова, «Eurasia Blockchain Fintech Group Limited» компаниясының бас директоры Тілектес Адамбеков, «Өскемен қалалық білім бөлімі» мемлекеттік мекемесі Қамқоршылық және қорғаншылық органы, балалардың құқықтарын қорғау секторының меңгерушісі Юлия Овечкина және «BTS Digital» ЖШС білім беру орталығының консультанты Олжас Сәкенов сөз сөйледі.
Қасым-Жомарт Тоқаевтың сөйлеген сөзінің толық нұсқасымен мына сілтеме арқылы таныса аласыздар.


















///
	 

	Концертте классикалық және халық музыкасы синтезінің негізінде әзірленген заманауи шоу-жоба көрсетілді.

	Гала-концертте көрермендер алғаш рет Мұқан Төлебаевтың «Біржан мен Сара» операсындағы танымал бидің жаңаша аранжировкасын, Нұрғиса Тілендиевтің «Аққу» күйін, сондай-ақ өзге де соны музыкалық туындыларды тыңдады.

	Концерт финалында дәстүрлі сайыс рухындағы домбырашылар немесе әншілер айтысының баламасы іспеттес оркестр айтысы орындалды. Симфониялық және халықтық оркестрлер арасындағы музыкалық айтыстың шығармашылық мақсаты – шеберлікті және талантты көрсету, классикалық және халықтық өнер әлемін өзара жақындастыра түсу.       

	 
///Қазақстан Президенті қырғыз халқының аса көрнекті режиссері Болот Шамшиевтің қайтыс болуына байланысты оның отбасына көңіл айту жеделхатын жолдады.
«Болот Төленұлы әлемдік кино өнерінде өшпес із қалдырды. Ол екі ел арасындағы достықты нығайтуға зор үлес қосты. Ол сахналаған қазақ әдебиеті мен драматургиясы классиктерінің шығармалары Қазақстан мен Қырғызстан халықтарының ортақ мәдени мұрасына айналды. Болот Шамшиевтің есімі біздің жүрегімізде мәңгі сақталады», – делінген жеделхатта.
//////Әңгіме барысында қазіргі өзара іс-қимылдың бірқатар мәселелері қарастырылып, алдағы уақыттағы ынтымақтастықтың перспективалы бағыттары талқыланды.
Су инжинирингіне және мұнай-газ саласына арналған құбыр шығаруға маманданған Amiantit Group компаниясының басшылығы елімізде қолайлы инвестициялық жағдай жасалып отырғаны үшін ризашылық танытты.
Тараптар әріптестік қарым-қатынастың одан әрі дами беретініне сенім білдірді.

///
	 

	Кездесу барысында екіжақты қарым-қатынастың, соның ішінде сауда-экономика және инвестиция саласындағы байланыстардың негізгі бағыттары қарастырылды. Бұдан бөлек, Қазақстанның алдағы Дүниежүзілік сауда ұйымына кіруіне қатысты негізгі мәселелер талқыланды. Тараптар Украина мен Ауғанстандағы жағдайға қоса, халықаралық күн тәртібінің өзекті мәселелері жөнінде пікір алмасты. 

	Мемлекет басшысы Қазақстанның Құрама Штаттармен екіжақты қарым-қатынасты белсене дамытуға әзір екенін айтты.

	– Таяуда мен Гаагада АҚШ Президентімен кездестім. Біз елдеріміз арасындағы қарым-қатынасты дамыту мәселелерін, сондай-ақ әлемде бүгінгі таңда қалыптасып отырған ахуалды егжей-тегжейлі талқыладық. Оған қоса, бірлескен мәлімдеме қабылдадық. Екіжақты ынтымақтастықты жоғары деңгейде бұдан әрі де жалғастыру қажет, – деді Нұрсұлтан Назарбаев.    

	У.Бёрнс Мемлекет басшысына АҚШ Президенті Барак Обаманың жылы лебізін жеткізіп, АҚШ-тың Қазақстанмен стратегиялық серіктестікке деген ұзақмерзімді айнымас ұстанымын атап өтті.


///Мемлекет басшысы өзінің құттықтау жеделхатында Еуропалық одақ Урсула фон дер Ляйеннің басшылығымен ішкі және сыртқы саясатта жаңа жетістіктерге жететініне сенім білдірді.
«Келешегі бар әртүрлі салаларда Сізбен бірлесіп жұмыс істейтінімізге үміттенемін және алдағы жылдардағы маңызды бастамаларымызды жүзеге асыруда Сіздің тарапыңыздан қолдау болады деп санаймын», – деп жазды Қазақстан Президенті.
Қасым-Жомарт Тоқаев Еурокомиссия төрағасына амандық, жауапты қызметіне мол табыс тіледі.
 
/// 
Әңгімелесу барысында Режеп Тайип Ердоған Нұрсұлтан Назарбаевты Ораза айт мерекесімен құттықтап, зор денсаулық және толағай табыс, ал Қазақстан халқына бақ-береке тіледі.
Тараптар Қазақстан-Түркия ынтымақтастығының, сондай-ақ өңірлік және халықаралық күн тәртібінің өзекті мәселелері бойынша пікір алмасты.
Телефон арқылы сөйлесуге Түркия жағы бастамашы болды. 



///Қасым-Жомарт Тоқаевтың Қазақстан Республикасының Президенті болып сайлануына орай құттықтау хаттар мен жеделхаттар келіп түсуде.
Оңтүстік Кореяның Президенті Мун Чже Ин құттықтауында екі ел арасындағы стратегиялық әріптестіктің нығая түсетініне сенім білдіріп, Мемлекет басшысын Сеулге сапармен келуге шақырды.
«Қос тарапқа қолайлы уақытта Өзіңізбен Сеул қаласында тағы да кездесіп, екі ел арасындағы ынтымақтастықты дамыту бойынша жасампаз диалогымызды жалғастыруға дайынмын», – делінген жеделхатта.
Иран Ислам Республикасының Президенті Хасан Рухани Қасым-Жомарт Тоқаевқа табыс, Қазақстан халқына бақ-береке тілеп, екі елдің көпжақты қарым-қатынастарының тереңдей түсетініне сенім білдірді.
Люксембургтің Премьер-Министрі Ксавье Беттель Қазақстан Президентіне құрмет білдіріп, табыс тіледі.
«Мен Қазақстан мен Люксембург арасындағы достық қарым-қатынасты дамыту үшін Сізбен ынтымақтастықты жалғастыруға мүмкіндік туғанына қуаныштымын», – делінген жеделхатта. 
Литва Республикасының Президенті Даля Грибаускайте өз құттықтау хатында Литва мен Қазақстан арасындағы екі жақты деңгейдегі достық қарым-қатынастар мен өзара диалогты жалғастыруға, сондай-ақ Еуропалық Одақ аясындағы екіжақты қарым-қатынасымыздың қарқыны төмендемейтініне сенім білдіремін. Бұл біздің елдеріміз бен азаматтарымыз үшін мемлекеттеріміздің экономикалық өсімін арттыруға, сондай-ақ біздің халықтарымыздың әл-ауқатын нығайтуға, ынтымақтастықты одан әрі кеңейтуге жаңа мүмкіндік ашатынына кәміл сенемін, – деп жазған.
Еуразиялық экономикалық комиссия алқасының төрағасы Тигран Саркисян Қасым-Жомарт Тоқаевтың айқын жеңісі Қазақстанның заманауи әрі серпінді мемлекет ретінде одан әрі сенімді дамуының негізі болатынын атап өтті.  
 «Біздің интеграциялық бірігуіміздің дамуына Сіздің қатысуыңыз Одақтың тұрақты, мақсатшыл жолмен жүруіне және әлемдік экономиканың қозғаушы күшіне айналуына септігін тигізеріне сенімдімін», – деді Тигран Саркисян.
Сондай-ақ, Қасым-Жомарт Тоқаевтың атына Ұжымдық қауіпсіздік шарты ұйымы Бас хатшысының міндетін атқарушы Валерий Семериков, Шанхай ынтымақтастық ұйымының Бас хатшысы Владимир Норов, Түркі кеңесінің Бас хатшысы Бағдат Әмреев, ТҮРКСОЙ ұйымының Бас хатшысы Дүйсен Қасейінов, Жалпыға ортақ еңбек федерациясының Бас хатшысы Владимир Щербаков, «Газпром» көпшілік акционерлік қоғамының басқарма төрағасы Алексей Миллер құттықтау жолдады.
///Мемлекет басшысы «Ақорда» резиденциясында жазушы-драматург Роза Мұқанова мен Философия, саясаттану және дінтану институтының директоры Ақан Бижановты қабылдады.
Роза Мұқанова Мемлекет басшысына Қазақ ұлттық өнер университетінің жас мамандарды даярлау бағытында атқарып жатқан жұмыстары жайында айтты. Әңгімелесу барысында отандық драматургия мен театр өнерін дамытудың өзекті мәселелері талқыланды.
Ақан Бижанов Президентке Философия, саясаттану және дінтану институтының жұмысы туралы баяндап, Қазақстан ғылымының, идеологиясы мен мәдениетінің қазіргі ахуалы мен даму перспективалары жөніндегі ой-пікірімен бөлісті. 
Сонымен қатар кездесу кезінде Әл-Фарабидің 1150 және Абай Құнанбайұлының 175 жылдық мерейтойларын өткізуге дайындық мәселелері сөз болды.
Қасым-Жомарт Тоқаев Қазақстанды әлеуметтік-саяси жаңғырту, сондай-ақ, өскелең ұрпақтың бойында ұлттық құндылықтарды қалыптастыру барысында Әл-Фараби мен Абай Құнанбайұлының ғылыми және рухани мұраларын негізге алудың маңызды екенін атап өтті.
 

///
	 

	Мемлекет басшысы балабақшаның қызметімен танысты және «Ботақан» балалар тобында болды.  

	 «Теңізшевройл» ЖШС қаражатына салынған балабақшада 2 жастан 6 жасқа дейінгі балалар Монтессори бағдарламасына сәйкес және Халықаралық Бакалавриат бастауыш мектебінің ықпалдасқан жүйесі бойынша тәрбиеленеді.

	«Мирас» балабақшасында музыка, спорт және би залдарымен, ойын алаңдарымен, кітапханамен, қазақ мәдениетінің орталығымен, қолданбалы өнердің, ағылшын және орыс тілінің  халықаралық стандартқа сай кабинеттерімен жабдықталған.

	Балабақшаның 16 тобында 350 бала тәрбиеленеді. 110 адам жұмыспен қамтылған. 

///Қасым-Жомарт Тоқаевқа инновациялық кластер орталығында орналасқан 4 технологиялық лаборатория, 50-ден аса IT компаниялар мен  бірқатар стартап жобалар туралы жан-жақты ақпарат берілді. 
Инновациялық кластердің жұмысына 284 ұйым біріктірілген.  Олардың қатарында 23 жоғары оқу орны, 25 ғылыми зерттеу орталығы, 2 технопарк, 1 даму институты, «Инновациялық технологиялар паркі» арнайы экономикалық аймағына қарасты 166  компания, 1 бірлескен инвестициялық қор және 66 ұйым бар.
Мемлекет басшысы «Tech Garden» орталығының жұмысын жоғары бағалап, алдағы бастамаларына сәттілік тіледі.










///
	 

	Құрметті қазақстандықтар!

	        

	Баршаңызды Отбасы күнімен шын жүректен құттықтаймын!

	Отбасы – Қазақстан қоғамының діңгегі, экономикадағы, мәдениеттегі, әлеуметтік саясаттағы барлық жаңа жетістіктерінің негізі.

	Табандылық, еңбексүйгіштік, туған жерді қастерлеу, үлкенге құрмет және қонақжайлылық сияқты халқымыздың ең жақсы рухани-адамгершілік құндылықтары берік отбасылық дәстүрлер арқылы ұрпақтан-ұрпаққа жалғасып келеді.

	«Отбасы күні» осы ұлағатты мұраларымызды нығайтып, жұбайлық өмірдің жауапкершілігі мен балаларға, аға буынға ұдайы қамқор болудың маңыздылығын жастардың жадына сіңіре бермек.

	«Қазақстан-2050» Стратегиясының ең басты мақсаты – әрбір қазақстандық отбасының әл-ауқатын арттыру.  

	Бүгінгі таңда біздің ортақ табыстарымыздың арқасында әлеуметтік төлемдер артып, отандық білім берудің деңгейі өсіп келеді. Денсаулық сақтау саласына ең жаңа технологиялар енгізіліп, индустриялық-инновациялық жобалар аясында барлық жерлерде жаңа жұмыс орындары ашылуда.

	Біздің ең басты жетістіктеріміздің бірі – жалпықазақстандық бірліктің теңдессіз институты – Қазақстан халқы Ассамблеясының табысты жұмысы.

	17 миллион қазақстандық – ортақ күш жігерімен биік мақсаттарға ұмтылған біздің мемлекетіміздің үздіксіз дамуын қамтамасыз ететін біртұтас отбасы.

	Менің өкіміммен биыл тұңғыш рет «Мерейлі отбасы» ұлттық байқауы өткізілуде.  

	Еліміздің барлық өңірлерінде ең үздік отбасылар іріктелді. Олар барша отандастарымызға, бірінші кезекте, енді шаңырақ көтеретін жастарға шынайы үлгі-өнеге.

	Мереке күні әрбір қазақстандық отбасына зор денсаулық, береке-бірлік пен ынтымақ тілеймін.
///Кездесуге дейін Қасым-Жомарт Тоқаев қалалық Мәслихаттың кезектен тыс отырысында депутаттарға Нұр-Сұлтан қаласының әкімі лауазымына Алтай Көлгіновтің кандидатурасын ұсынып, олардың келісімін алды.
Қазақстан Президенті шаһар активімен кездесуде бұған дейінгі Нұр-Сұлтан қаласының әкімі Бақыт Сұлтановтың атқарған жұмысына жоғары баға берді.
– Қазақстан Республикасының Конституциясына сәйкес, қала әкімі Бақыт Сұлтановты қызметінен босату жөнінде шешім қабылдадым. Алдымен Бақыт Тұрлыханұлына осындай тарихи әрі жауапты кезеңде өзіне артылған сенімді ақтап, тапсырылған міндетті абыроймен атқарғаны үшін ризашылығымды білдіремін, – деді Мемлекет басшысы.
Қасым-Жомарт Тоқаев қаланың жаңа әкімінің алдында маңызды міндеттер тұрғанын атап өтті.
– Нұр-Сұлтан қаласының әкімі болып Алтай Көлгінов тағайындалды. Ол ұйымдастырушылық қабілеті мен біліктілігі жоғары жас маман. Батыс Қазақстан облысында бірнеше жыл табысты еңбек етіп, жергілікті халықтың алдында зор беделге ие болды. Оның білімі мен тәжірибесін ескере отырып, Нұр-Сұлтан қаласының әкімі қызметіне тағайындау туралы шешім қабылдадым, – деді Мемлекет басшысы.
Қазақстан Президенті халықтың өмір сүру сапасын арттыру мәселесіне егжей-тегжейлі тоқталды.
– Азаматтардың әл-ауқатын арттыруға баса мән берілетін болады. Жақын күндері тұрғындардың әлеуметтік мәселелерін шешуге бағытталған маңызды шешім қабалданады. Бұл үдерістерден астанамыз қалыс қалмауы керек. Керісінше, әлеуметтік мәселелерді шешу ісінде алдыңғы қатарда жүруі қажет, – деді Қасым-Жомарт Тоқаев.
Жиын соңында Мемлекет басшысы жаңа әкімге бірқатар нақты тапсырма берді. 






///Мемлекет басшысы БҰҰ Бас Ассамблеясының мерейтойлық 75-сессиясында өткен жалпысаяси дебаттарында бейне байланыс форматында сөз сөйледі.  
Қасым-Жомарт Тоқаев Біріккен Ұлттар Ұйымының 75-жылдығы аумалы-төкпелі әрі күрделі сын-қатерлерге толы кезеңде өтіп жатқанын атап өтті. Президенттің пікірінше, қазіргі кезеңдегі ең басты проблема  – жаһандық экономикаға орасан зор зиянын тигізген COVID-19 пандемиясы. Бұл індеттің ауыртпалығынан әлем халқы зардап шегуде.
– Адамзат тарихындағы осындай нәубетке қарсы тұрып, бізді ауыр індеттен қорғау үшін алғы шепте болған дәрігерлерге барша отандастарымның атынан шынайы ризашылығымды білдіремін, – деді Мемлекет басшысы.  
Қазақстан Президенті сауда протекционизмі мен саяси ұлтшылдықтың белең алуы халықаралық ынтымақтастыққа кері әсер етіп, «жаһандық тоқыраудың» күшейе түсуіне алып келді деп санайды. Бұл жағдай орнықты дамудың келешегіне нұқсан келтіріп, миллиардтаған адамның жарқын әлемге деген үмітін үзді.
Қасым-Жомарт Тоқаев  «Жаңа әлем» парадигмасын құруға байланысты ортақ адамгершілік парызды атқару мәселесін ойлануға шақырып, қазіргі таңда адамзат үшін маңызды тарихи өзгеріс жасайтын кез келді деген пікір білдірді.
Мемлекет басшысы табысты жаһандық ықпалдастыққа қатысты өз формуласын ұсынған қазақтың ұлы ақыны, данышпан Абай Құнанбайұлының нақыл сөздерінен қазақ тілінде үзінді келтірді. Бұл ерекше есте қалатын сәт болды.
– «Адамзатқа не керек: сүймек, сезбек, кейімек, қарекет қылмақ, жүгірмек, ақылмен ойлап сөйлемек». Ақынның бұл ой-пікірінің мәнін «өзара үйлесімге қол жеткізу үшін адамзатқа сүйіспеншілік, рақымшылық, батыл әрекеттер және байыптылық керек» деп түсінуге болады, – деді Қасым-Жомарт Тоқаев.
Президенттің пікірінше, халықаралық қоғамдастық пандемиямен күреске  бұдан да көп күш жұмсауы керек.
Ең алдымен, оның айтуынша, денсаулық сақтау ісінің қуатты жаһандық жүйесін құру мақсатында дамыған елдер мен БҰҰ агенттіктерінің уақытылы және үйлесімді қолдауы арқылы дамушы елдердегі ұлттық институттар мен медициналық мекемелерді жаңғыртуға басымдық беру қажет.
Қазақстан Президенті коронавирус індетіне қарсы вакцина әзірлеу мәселесін саясиландыруға жол бермеуді айтты. Осы ретте, жаһандық деңгейдегі вакцина өндірісіне және оны жеткізу барысында логистикалық тасымалдың тиімділігіне септігін тигізетін инвестиция және сауда жөніндегі жан-жақты халықаралық келісімге келу қажет екенін атап өтті.
Мемлекет басшысы Дүниежүзілік денсаулық сақтау ұйымының, сондай-ақ, пандемияның алдын алу және оған қарсы күрес саласында жекелеген мемлекеттердің әлеуетін арттыру мақсатында Халықаралық медициналық-санитарлық ережелерді қайта қарау қажет деп санайды.
Бұдан бөлек Қасым-Жомарт Тоқаев БҰҰ аясында Аурулар мен биологиялық қауіпсіздікті бақылау жөніндегі өңірлік орталықтар желісін құру идеясын мұқият зерттеуді ұсынды. Президент осындай орталықтың бірін Қазақстан аумағына орналастыруға дайын екенін жеткізді.
Мемлекет басшысы биологиялық қаруға бақылау жасайтын жүйе әзірлеп, оны іске қосудың өзектілігін атап өтіп,  БҰҰ Қауіпсіздік Кеңесінің алдында есеп беретін арнайы орган – Биологиялық қауіпсіздік жөніндегі халықаралық агенттік құруды ұсынды.
Қасым-Жомарт Тоқаев әлемдік экономиканы қайта қалпына келтірудің перспективаларына қатысты өзінің ой-пікірін ортаға салды. Президент БҰҰ Бас хатшысы Антониу Гутерриштің әлемдік экономиканың 10%-ын құрайтын ынталандыру жөніндегі шаралар топтамасын жүзеге асыру қажет деген  үндеуіне қосылатынын жеткізді. Сонымен қатар оның пандемияға қарсы күрес баршаға бірдей және мол мүмкіндік жасауға бағытталған Жаңа ғаламдық келісім әзірлеу керек деген пікірін қолдады.
Президент 2030 жылға дейінгі орнықты дамудың күн тәртібін жүзеге асыру мәселелеріне де арнайы тоқталды. Мемлекет басшысының пікірінше, әлемдегі аштықты толық жою аталған бағыттың басты мақсаты саналады.
Қасым-Жомарт Тоқаев еліміздің бастамасымен құрылған Азық-түлік қауіпсіздігі жөніндегі Ислам ұйымының ауқымды халықаралық гуманитарлық науқан өткізу үшін азық-түлік қорларын құруға жан-жақты қолдау көрсетуге дайын екенін хабарлады. 
Сонымен қатар Мемлекет басшысы бүкіл әлем халқының ынтымақтастығына серпін берген волонтерлік қозғалыстың қосқан үлесін атап өтті.
– Еріктілердің айрықша рөлінің белгісі ретінде БҰҰ-ға Даму мақсатында волонтерлерді жұмылдырудың халықаралық жылын жариялауды ұсынамын, – деді Қасым-Жомарт Тоқаев.
Президент ядролық қаруды таратпау және қарусыздану дағдарысының жалғасып жатқанына тоқталып, барлық мүше мемлекеттер адамзатты ядролық апаттан құтқаруға бағытталған қажетті әрі кезек күттірмес барлық шараны қабылдау туралы Қазақстанның ядролық держава саналатын елдерге жолдаған үндеуін қолдайтынына үміттенетінін айтты. Қасым-Жомарт Тоқаев «ядролық бестікке» кіретін елдерді Ядролық қарудан таза аймақтар туралы шарттың тиісті хаттамаларын, соның ішінде Семей шартын ратификациялауға шақырды.  
Мемлекет басшысы экология мәселелеріне, әсіресе, климаттың өзгеруіне қатысты проблемаға назар аударды. Оның пікірінше, бұл жағдай басқа қатерлер үшін «қозғаушы күш» қызметін атқарады.
Қасым-Жомарт Тоқаев қазба отынына аса қатты тәуелділікке және Климат жөніндегі Париж келісіміндегі мақсаттарға қол жеткізудің ұзаққа созылуына қарамастан, Қазақстанның көміртексіз экономиканы дамытуға қолдау көрсете беретінін жеткізді.   
– Біз экономиканы және кәсіпорындарды жаңғырту есебінен 2030 жылға қарай парниктік газдардың қалдықтарын 15%-ға азайтамыз. Сонымен қатар алдағы бес жыл ішінде елімізде екі миллиардтан астам ағаш көшеттерін отырғызуды жоспарлап отырмыз, – деді Қазақстан Президенті.
Мемлекет басшысы көпжақты институттар арасындағы өзара сенімді қалпына келтіру және дәйекті түрді нығайту арқылы ғана қазіргі заманғы жаһандық сын-қатерлерді еңсеруге болатынын мәлімдеді.
– Бүгінде мемлекеттердің бір-біріне деген сенімі жоғалып барады. Бұл халықаралық қатынастардың дамуына кері әсерін тигізеді. БҰҰ Жарғысының негізгі мақсаттары мен қағидаттарына бейілділік таныту – біздің ортақ моральдық міндетіміз, – деді Президент. 
Қасым-Жомарт Тоқаев халықаралық терроризмге қарсы тұру үшін үлкен альянс құру қажеттігіне тағы да назар аударып, барлық мемлекетті Терроризмнен ада әлемге қол жеткізу тәртібі Кодексіне қосылуға шақырды.
Мемлекет басшысы жаһандық сын-қатерлер мен қауіптердің себебі туралы айта келіп, оның барлығы мемлекеттік басқару жүйелеріндегі нақты мәселелердің салдары деген пікір білдірді.
– Халықаралық тиімді шараларды және ұлттық деңгейдегі қуатты күш-жігерді үйлестіру арқылы ғана адамдардың бойындағы үміт отын жағып, шын мәнінде әділетті әрі жаһандық әлемге қол жеткізуге болады, – деді Президент.
Осы ретте Мемлекет басшысы Қазақстанның экономикалық жағынан қуатты, демократиялық тұрғыдан дамыған және әрбір азаматтың қажеттілігін қанағаттандыруға мән беретін «халық үніне құлақ асатын мемлекет» құруға ниетті екенін айтты.
Қасым-Жомарт Тоқаев Орталық Азиядағы өңірлік ынтымақтастықты нығайту мәселесіне арнайы тоқталып, өркендеген, қуатты және біртұтас Орталық Азия өңірлік және жаһандық тараптардың мүдделеріне сай келетініне сенім білдірді.
Қазақстан Президенті трансшекаралық су ресурстарын ұтымды пайдалану мақсатында Өңірлік су және энергетикалық консорциум құруды ұсынды.
Сонымен қатар Мемлекет басшысы Орталық Азияны дамыту бағытындағы күн тәртібін үйлестіру үшін Алматы қаласындағы Орнықты даму мақсаттары жөніндегі БҰҰ-ның өңірлік орталығын институтқа айналдыруға ниетті екенін жеткізді.
Қасым-Жомарт Тоқаев жалпысаяси дебаттарындағы сөзін аяқтай келе, Қазақстан барлық ұлтты жарқын әрі бақытты болашаққа бастайтын БҰҰ-ның тұрақты мүшесі болып қала беретінін айтты.
Президенттің сөйлеген сөзінің толық мәтінімен мына сілтеме арқылы танысуға болады.
 
 
 

///Президент мемлекеттік қолдаумен Солтүстік Қазақстан облысына қоныс аударған азаматтармен кездесті. Оларға арнап Қызылжар ауданының Чапаево ауылында баспана салу жөніндегі пилоттық жоба жүзеге асырылған болатын. Бүгін Мемлекет басшысы жаңа тұрғын үйлерді аралап көрді.
Қасым-Жомарт Тоқаев келесі жылдан бастап ауыл әкімдері тұңғыш рет сайланатынын, бұл бастама демократияның айқын көрінісі екенін айтты.
– Әкімдер ауылдағы проблемаларды бәрінен жақсы біледі. Сондықтан ауыл тұрғындары өздерінің мәселелерін ең алдымен сіздерге айтады. Көптеген арыз-шағымдарды жергілікті жерде шешуге болады. Әсіресе ауылдық жерлерде ауызсу мәселесін шешу өте өзекті. Сонымен қатар «Жұмыспен қамтудың жол картасы» бағдарламасын жүзеге асыру маңызды. Соның нәтижесінде жергілікті жерлердегі инфрақұрылым дамиды, жаңа жұмыс орындары ашылады. Облыста бұл мәселе тиісті деңгейде іске асырылып жатыр, – деді Мемлекет басшысы.
Президент мемлекеттік қызмет көрсету жүйесі мен мемлекеттік басқару мәселесіне де тоқталды.
– Мен Қазақстан халқына арнаған Жолдауымда мемлекеттік қызмет жүйесі жабық болмауы керек екенін айттым. Бізге ойы ұшқыр, ақылды жастар керек. Бізде Тұңғыш Президентіміздің саясатының арқасында өте жақсы білім алған жастар көп. Сондықтан біз Мемлекеттік қызметке жастарды шақырамыз, – деді Қасым-Жомарт Тоқаев.
Облыс әкімі Құмар Ақсақалов Президентке өзге өңірлерден көшіп келген дәрігер, мұғалім, механизатор және басқа да мамандық иелеріне гранттар берілетінін, сондай-ақ, олар жаңа жалдамалы баспанамен және жұмыспен қамтамасыз етілетінін айтты.
Ауылдарда баспана салуға бағытталған облыстағы аталған пилоттық жобаның жүзеге асырылып жатқанына екі жыл болды. Былтыр аталған жоба аясында елді мекендерде 428 үй салынса, биыл 788 баспана тұрғызылады. Былтыр облысқа 736 отбасы, барлығы 2,2 мың адам көшіп келген. Биыл 700 отбасы немесе 2,4 мың адам қоныс аудармақ.
Кездесу соңында ауыл әкімдері мен өңірге жаңадан қоныс аударып келген тұрғындар мемлекет тарапынан қолдау көрсетіліп жатқаны үшін Қазақстан Президентіне алғыс білдірді.





///Жоғары Еуразиялық экономикалық кеңес алаңында Қасым-Жомарт Тоқаев Сингапур Премьер-Министрі Ли Сянь Лунмен кездесті.
Кездесу барысында Мемлекет басшысы екі елдің арасындағы қарым-қатынастың достық ниетке құралғанын атап өтті.
– Біз сіздің елді құрметтейміз. Бүгінгі Сингапурдың негізін қалаған сіздің әкеңіз Ли Куан Ю Қазақстанның Тұңғыш Президенті Нұрсұлтан Назарбаевпен жақын достық қарым-қатынаста болғаны, оның 90-жылдардың басында Қазақстанға келгені есімізде. Екі ел арасындағы тығыз ынтымақтастыққа берік негіз бар деп ойлаймын,– деді Қасым-Жомарт Тоқаев.
Өз кезегінде Сингапур Премьер-Министрі де екі ел арасындағы өзара қарым-қатынасты одан әрі нығайтуға ниетті екенін айтты.
– Біз Қазақстанмен арадағы ынтымақтастықты одан әрі дамытуға ниеттіміз. Өзіңізбен Президент ретінде бірлесе жұмыс істеуге асықпын,– деді Ли Сянь Лун.
Тараптар екі жақты сауда-экономикалық, инвестициялық байланыстарды арттыруды, сондай-ақ, «Астана» халықаралық қаржы орталығы аясында қалыптасып келе жатқан өзара қарым-қатынастың көкжиегін кеңейту жайын атап өтті.
Кездесу соңында Қасым-Жомарт Тоқаев Сингапур Премьер-Министрін елімізге арнайы сапармен келуге шақырды.
– Біз сізді өзіңізге ыңғайлы кез келген уақытта күтеміз. Сіздің сапарыңыз өзара ынтымақтастықты дамыту үшін бірқатар нақты мәселелерді талқылауға жақсы мүмкіндік береді,– деді Қазақстан Президенті.




/// 
Отырыс барысында Ішкі істер министрі Қ.Қасымовтың, Ұлттық қауіпсіздік комитетінің төрағасы В.Жұмақановтың, сондай-ақ Қауіпсіздік кеңесінің басқа да мүшелерінің Алматы қаласындағы оқиғаларға қатысты баяндамалары тыңдалды.
Қазақстан Президенті қаза болғандар мен зардап шеккендердің отбасыларына көңіл айтты және оларға мемлекеттік органдардың барлық қажетті көмекті көрсетуін тапсырды.
– Бүгін Алматыда, өкінішке қарай, тағы да адам құрбандығына ұшыратқан террорлық акт болды. Зардап шеккендер мен қаза болғандардың жақындарына көңіл айтамын, оларға тиісті психологиялық және материалдық қолдау көрсету керек. Сондай-ақ құқық қорғау органдарына қаладағы құқық тәртібін қамтамасыз ету тұрғысынан барлық қажетті шараны қабылдауды тапсырамын, – деді Нұрсұлтан Назарбаев.
Мемлекет басшысы азаматтарды ақпараттық кеңістіктегі ықтимал арандатушылықтарға бой алдырмауға шақырды.
– Қазір құқық қорғау органдары жұмыс істеп жатыр, қаскүнемдердің кім және қандай мақсат көздегенін анықтауда. Жұрт көп жиналатын орындарды қорғап, жараланғандарға медициналық көмек көрсету жөнінде жедел шаралар қабылдау керек. Қылмыскерлерді анықтау үшін шұғыл түрде толық тергеу жүргізу қажет. Сондай-ақ Алматы тұрғындарына тұрақты түрде мәлімет беріп, жалпы қоғамдық тыныштықты қамтамасыз ету керек. Қауесет таратушылардың аяусыз түрде жолын кесіп, арандатушыларды анықтау маңызды. Алматыдағы және республикадағы барлық азаматтар тәртіпті ретке келтіру үшін ең қатаң шаралар қабылданып жатқанына сенімді болуға тиіс, – деді Қазақстан Президенті.
Отырыс қорытындысы бойынша Нұрсұлтан Назарбаев Ішкі істер министріне оқиға орнына баруды және Алматы қаласының әкімімен бірлесіп, қаладағы жағдайды тұрақтандыру жөнінде шаралар қабылдауды тапсырды.
Сонымен қатар Мемлекет басшысы Ақпарат және коммуникациялар министрлігіне азаматтардың барлық сауалдарына жедел жауап беріп, халыққа уақтылы және толық ақпарат беріп отыруды тапсырды.
 

///Жеделхатта Елбасының жекелеген теріс пиғылды күштердің Түркияда қарулы төңкеріс жасау әрекеті туралы хабарды үлкен алаңдаушылықпен қабылдағаны атап өтілген.
«Қайғылы оқиға салдарынан барлық қаза болғандар мен зардап шеккендер отбасыларының қайғысына ортақтаса отырып, көңіл айтамыз. Бауырлас түрік халқын бірлікке және болған оқиғаға қатысты төзімділік танытуға шақырамыз. Жағдайдың тезірек ретке келетініне сенімдіміз. Түрік халқы мемлекеттің демократиялық жолмен сайланған қазіргі басшылығымен бірге барлық сын-қатерлерге төтеп беріп, демократия және өркендеу жолындағы тұрақты дамуын жалғастыратынына еш күмән келтірмейміз», – делінген жеделхатта.
Нұрсұлтан Назарбаев барша Қазақстан халқының және жеке өзінің атынан Р.Ердоғанға тілектестігін білдіріп, достас елдердің жарқын болашағына сенімділігін жеткізді.
 
 
 
 
///Бүгін Қазақстан Президенті Қасым-Жомарт Тоқаевтың төрағалығымен экономикалық мәселелер жөнінде кеңес өтті.
Жиын барысында елдің әлеуметтік-экономикалық дамуының қорытындылары мен жоспарланған меженің орындалуы, қаржы-несиелік саясатты жүзеге асыру, атаулы әлеуметтік көмек реформасы, әлеуметтік даму және жұмыспен қамту мәселелері қаралды. Премьер-министр Асқар Мамин, Ұлттық банк төрағасы Ерболат Досаев, Еңбек және халықты әлеуметтік қорғау министрі Біржан Нұрымбетовтер баяндама жасады.
Қасым-Жомарт Тоқаевтың айтуынша, жалпы елдегі макроэкономикалық жағдай тұрақты, Қазақстанның әлеуметтік-экономикалық даму көрсеткіштерінің динамикасы оң нәтиже көрсетіп тұр. Алайда, отандық экономиканы әртараптандыру, өнімді жұмыспен қамту, халықтың табысын арттыру, әлеуметтік көмектердің қол жетімдігі секілді мәселелер әлі күнге толық шешімін тапқан жоқ.
Мемлекет басшысының пікірінше, стратегиялық бағдарламаларды сапалы жүзеге асырудың негізгі міндеті халықтың өмір сүру деңгейін арттырғанда ғана орындалады.
Президент әлемдегі әртүрлі жағдайларды ескере отырып, нақты есептелген, елдің макроэкономикалық, қаржылық және әлеуметтік тұрақтылығын сақтау жөнінде кешенді шаралар әзірлеуді тапсырды. Сонымен қатар, «Қазақстан-2050» Стратегиясының қазіргі кезеңде іске асуы тиіс міндеттемелерін орындау қажет екенін айтты.  
Президент мемлекеттік шешімдер қабылдағанда сараптамалық жұмыстарды түбегейлі күшейту керек екенін атап өтті.
Президент шағын және орта бизнес экономиканы әртараптандыру ісінде тірек күшке айналу керек деп санайды. Мемлекет басшысы индустрияландыру бағдарламасы өнеркәсіп өндірісі мен өңдеу секторындағы құлдырауды тоқтатып, жаңа өнімдерді шығаруға мүмкіндік ашқанымен, экономика саласында түпкілікті серпіліс болған жоқ деп есептейді.
– Еңбек өнімділігін кемінде 1,7 есеге арттыруға және өңделген қазақстандық өнімнің экспортын едәуір өсіруге басымдық берілуі тиіс. Үкімет дайын өнімнің экспортын 2022 жылы – 1,5 есеге, 2025 жылы – 2 есеге арттыруы қажет, – деп тапсырды Президент.
Мемлекет басшысы өңірлік деңгейде бәсекеге қабілетті технологиялық дамыған ең кемінде 3-5 саланы қалыптастыру керек екенін айтты.
–  Индустрияландыру барысын жергілікті және шетелдік сарапшылар жіті бақылап отыр. Бұған дейінгі бағдарламаларға олар байсалды қараған еді. Бізге индустрияландыру идеясының беделіне нұқсан келтіруге болмайды, – деді Қасым-Жомарт Тоқаев.
Қасым-Жомарт Тоқаевтың пікірінше, ЕАЭО аясындағы экономикалық интеграция еліміздің экономикалық әлеуетін дамытуға септігін тигізеді. Президент ЕАЭО ұйымында біздің елдің мүддесін нығайту мақсатында сараптамалық жұмыстарды күшейтіп, өнімдерін еуразиялық нарыққа экспорттайтын отандық тауар өндірушілерді қорғау қажеттігін атап өтті. Сондай-ақ ол инвестиция тарту ел экономикасын жаңғыртудың аса маңызды міндеті болып саналатынын айтты.
– Біз инвестициялық ахуалды үнемі жақсартып келеміз. Бірақ  мұндай жағдай инвестиция көлеміне қаншалықты әсер етіп отыр? Неге айтарлықтай серпін байқалмайды? Шетел инвестициясын тартуда тек фискалды ынталандырулар ғана маңызды емес. Ішкі нарық ауқымының тарлығы, тауарды экспортқа шығарудың қиындығы, орталық және жергілікті деңгейлердегі мемлекеттік органдар іс-әрекеттерін үйлестірудің жеткіліксіздігі жүйелі проблемалар болып саналады, – деді Мемлекет басшысы.
Сонымен қатар Қасым-Жомарт Тоқаев еліміздің бүкіл өңірлерінде өнімді сөрелерге дейін жеткізудің тетіктерін дамытуды қамтамасыз етуді, сондай-ақ, экономиканың барлық салаларында ұлттық тауарларды жеткізу жүйесін қалыптастырып, оны дамыту үшін кешенді қадамдар жасауды тапсырды.
– Бізде экспортқа қолдау көрсететін негізгі 3 оператордың, атап айтқанда, «Атамекен» ұлттық кәсіпкерлер палатасы, «KazakhExport» ұлттық компаниясы және QazTrade компаниясының көптеген тетіктері бар. Экспортқа қолдау көрсетудің барлық шараларын «бірыңғай терезеге» біріктірудің қажеттілігі жөнінде айтып жүрміз. Мен Үкіметке шетелге тауар шығарушылар арасында кәсіби сауалнама жүргізіп, проблемалық тұстары мен қордаланған мәселелерді анықтауды, осының негізінде мемлекеттік қолдаудың тетіктерін қалыптастыруды тапсырдым. Сіздер ұйымдастырушылық шешімдер де қабылдайды деп сенемін, – деді Президент.
Мемлекет басшысы фискалды саясат жөнінде айта келе, Ұлттық қордан бөлінетін трансферттерді біртіндеп азайту қажет деген пікір білдірді. Дегенмен оған аса қажеттілік туындаған жағдайда ғана жүгіну керек екенін айтты.
– Үкімет бірінші кезекте республикалық бюджеттің кіріс бөлігіне назар аударуы қажет. Ұлттық банк Ұлттық қордағы инвестициялық табыстың түсімін арттыру мақсатында қаражатты басқару жолдарын қайта қарастыруға міндетті. Активтерді дұрыс басқару Ұлттық қордың көлемін айтарлықтай арттыра алады, – деді Қасым-Жомарт Тоқаев.
Президент коммерциялық банктердің пайда табу мақсатында қаржыны тұтынушылық несиеге қарай бұрып, бизнесті несиелеу көлемін төмендетіп жібергенін сынға алды.
– Ұлттық банк осы саясатқа шұғыл өзгеріс енгізуі тиіс. Қаржы реттеушісінің мәліметі бойынша, экономиканың әр секторының 50 пайыздан астамы – банктердің мүдделерін көздейтін орнықты әрі қаржылай тәуелсіз кәсіпорындар. Алайда олар банк несиелерін тартуға құлықсыз. Неге? Мүмкін коммерциялық банктер белгілейтін шарттарды ол кәсіпорындар тартымсыз деп санайтын шығар. Қаржы секторының тұрақтылығын қамтамасыз ету мен нақты секторды несиелеуді дамыту туралы таңдаудың алдында тұрған Ұлттық банк тиімді шешімдер қабылдауы керек, – деді Мемлекет басшысы.
Президент 2030 жылға дейінгі ақша-кредиттік саясат Стратегиясын жасауды тапсырды. Қасым-Жомарт Тоқаев Ұлттық банкті коммуникация мен ақпараттық-түсіндіру жұмыстарын жақсартуға шақырды. Бұл өз кезегінде нарыққа қатынасушылар мен тұрғындардың сенімін арттырып, девальвация жайындағы дақпырттардың алдын алады.
Мемлекет басшысы бірыңғай тұрғын үй саясатын іске асыру мәселесін де назардан тыс қалдырған жоқ.
– Әрбір қазақстандық азамат баспананы сатып немесе арендаға алу перспективасын, оны сатып алу шарттарын анық түсінуі керек. Ол үшін тұрғын үйдің қолжетімділік өлшемдерін анықтап, құрылыстың өзіндік құнын жүйелі түрде төмендетіп, көппәтерлі және жеке баспананың аражігін ажыратып, пәтерді жалға беру нарығын реттеу қажет,– деді Қасым-Жомарт Тоқаев.
Сөз соңында Президент негізгі басымдықтар мен қабылданған шешімдер өз дәрежесінде іске асса, экономикалық өсімнің қарқыны мен сапасын арттыруға, сонымен қатар, халықтың өмір сүру деңгейін жақсартуға мүмкіндік беретінін айтты.
 



///Қасым-Жомарт Тоқаевқа оқу орнының бір жылда атқарған жұмыстары мен алдағы даму жоспары таныстырылды. Сондай-ақ ректор Мемлекет басшысына білім беру үдерісі, ғылыми-зерттеу жұмыстары және университеттің халықаралық жетістіктері туралы баяндады.
Кездесу барысында Жансейіт Түймебаев Президентке ғылыми жобалардың тиімділігі мен кадрлардың әлеуетін арттыру және оқу ордасының 90 жылдығы қарсаңында ҚазҰУ қалашығын қайта жаңғырту жөніндегі ұсынысын жеткізді. Оның айтуынша, 2024 жылға қарай университет еліміздің ғылыми-техникалық дамуының перспективті деген бағыттары бойынша 650-ден астам ғылыми жобаны қолға алмақ. Ректор ғылыми жобалардың нәтижелерін экономиканың нақты секторына айналдыру 20-ға жуық спин-офф компанияларын құру арқылы жүзеге асырылатынын айтты.
Жансейіт Түймебаев жетекші оқу орнындағы ұзақ жылдардан бері қордаланған мәселелерге де тоқталып, оларды шешу жолдары туралы ұсынысын жеткізді. Атап айтқанда, ескірген жатақханалар мен тозығы жеткен оқу корпустарының жай-күйі, 2 мыңнан астам оқытушы мен қызметкердің баспанаға мұқтаждығы жөнінде баяндады.
Кездесу соңында Президент білім сапасын түбегейлі жақсарту және еліміздің әлеуметтік-экономикалық дамуына ғылымның қосатын үлесін арттыру мәселелеріне назар аударып, университет басшысының ұсыныстарын қолдады.
/// 
Әңгімелесу барысында Режеп Тайип Ердоған Нұрсұлтан Назарбаевты Ораза айт мерекесімен құттықтап, зор денсаулық және толағай табыс, ал Қазақстан халқына бақ-береке тіледі.
Тараптар Қазақстан-Түркия ынтымақтастығының, сондай-ақ өңірлік және халықаралық күн тәртібінің өзекті мәселелері бойынша пікір алмасты.
Телефон арқылы сөйлесуге Түркия жағы бастамашы болды. 



/// 
М.Рютте Нұрсұлтан Назарбаевты туған күнімен құттықтады, сондай-ақ  Астананың 17 жылдығына байланысты Қазақстан халқына ең ізгі тілектерін жолдады. 
///
	 

	Кәрім Насбекұлы Көкірекбаев Жамбыл облысының әкімі болып тағайындалсын.

	 

	 

	Қазақстан Республикасының

	                Президенті                                                                                                Н.Назарбаев

	 

	 

	Астана, Ақорда,  2013 жылғы  20  желтоқсан

	           №  713
///
	 

	Е.Арын Қазақстан Президентіне өңірдің әлеуметтік-экономикалық жағдайы және қыркүйекте Павлодарда өтеді деп жоспарланып отырған Қазақстан мен Ресей өңіраралық ынтымақтастық форумына дайындық барысы туралы баяндады.

	Мемлекет басшысы кездесудің қорытындысы бойынша нақты тапсырма берді.    

	 

	 

	
///Жеделхатта Қазақстан Президенті 14 шілдеде Ницца қаласында болған террорлық акт салдарынан көптеген жазықсыз адамның қаза болғаны және зардап шеккені туралы хабарды зор күйзеліспен қабылдағаны атап өтілген.
«Қазақстан терроризмнің кез келген түрін қатаң айыптайды, қандай мақсатта болса да жазықсыз қан төгуді ақтауға болмайды деп санайды», – делінген жеделхатта.
Нұрсұлтан Назарбаев қайғыға ортақтаса отырып, барша қазақстандықтардың және жеке өзінің атынан Ф.Олландқа, қаза болғандардың отбасыларына және жақындарына, сондай-ақ француз халқына көңіл айтты.
Елбасы зардап шеккендердің тезірек сауығып кетуіне тілектестік білдірді.
///Президенттік науқан кезінде Мемлекет басшысы Қасым-Жомарт Тоқаев сабақтастық негізінде Елбасының Стратегиясын жүзеге асыру ісін жалғастыруға, соның ішінде аса өзекті әлеуметтік мәселелерді шешуге уәде берді.   
Президенттің атына кепілсіз тұтыну кредиттерін төлеуге қатысты азаматтардан көптеген өтініштер келіп түсуде. 
Бүгінде еліміздегі әлеуметтік тұрмысы төмен топтағы азаматтар (көпбалалы отбасылар, мүгедек балалары бар отбасылар, жалғыз асыраушысынан айрылған отбасылар, атаулы әлеуметтік көмек алатындар, жетім балалар) түрлі себептермен қиын жағдайға тап болып, өз атына алған кредиттік міндеттемелерін орындай алмай отыр.
Көптеген азаматтардың борыш жүктемесі өсуде, таза табыс көлемі төмендеуде. Адамдар өз кредиттерін өтеудің жолын таба алмай отыр. Бұл мәселе 500 мыңға жуық адамның тұрмысына тікелей әсер етуде.
Кредиттердің 86%-ынан астамының мөлшері 1 млн. теңгеден аспайды. Берешектің орташа мөлшері – шамамен 300 мың теңге.
Мемлекет басшысы қарызға батқан азаматтарымыздың жағдайына бей-жай қарай алмайтынын айтты.   
Сондықтан, Президент бұрын-соңды болмаған теңдессіз әлеуметтік көмек көрсету туралы шешім қабылдады. Тиісті Жарлыққа қол қойылды.
Басты мақсат – қиын жағдайға тап болған азаматтарға көмектесу, оларға өз отбасыларының қаржылық ахуалын айтарлықтай жақсартуға мүмкіндік беру. 
Жарлықта Үкіметке және Ұлттық Банкке біржолғы акция ретінде келесі шараларды қабылдау тапсырылған.
Жоғарыда аталған санаттағы азаматтардың қатарынан әрбір қарыз алушы үшін мемлекет тікелей және атаулы қаржылай көмек ретінде екінші деңгейдегі банктер мен микроқаржы ұйымдарынан алынған жалпы мөлшері 300 мың теңгеге дейін негізгі қарызын және оған есептелген сыйақыны өтейді.
Бұл ретте олардың биылғы 1 маусымға дейінгі берешегінің жалпы көлемі 3 млн. теңгеден аспауы тиіс. 
Қарыз алғандардың 55%-ы, яғни 250 мың адам үшін бұл негізгі қарызы мен сыйақыны қоса алғанда жалпы қарыз көлемін тұтастай төлеу дегенді білдіреді.
Қалған кредит алған азаматтардың  қарыздары 300 мың теңге мөлшерінде өтеледі. Бұл олардың төлем қабілеттілігін қалпына келтіруге және борыш жүктемесін азайтуға айтарлықтай септігін тигізеді.
2019 жылғы 1 шілдедегі мәлімет бойынша банктерде және микроқаржы ұйымдарында кепілсіз тұтыну қарыздары бар барлық азаматтар үшін есептелген айыппұлдар мен өсімпұлдар есептен шығарылады.
Қарыз алушылардың аталған төлемдерін есептен шығару, ең алдымен, екінші деңгейдегі банктер мен микроқаржы ұйымдарының есебінен жүргізіледі.
Сонымен қатар, кредит беруге, оған қатысты қызмет көрсетуге және жеке тұлғалардың мерзімі өткен берешегі 90 күннен асқан барлық кепілсіз қарыздарына байланысты тұрақсыздық айыбы, комиссия және өзге де төлемдер есептеуге тыйым салынады. 
Тұтыну кредиттеріне қатысты қалыптасып отырған жағдай қайталанбауы тиіс. Бұл – Президенттің ұстанымы.
Мемлекет басшысының тапсырмасы бойынша мұндай ахуалдың алдын алу мақсатында Ұлттық Банк реттеу сипатындағы қатаң шаралар қабылдап, шектен тыс тәуекелге барғаны үшін қаржы ұйымдарына жүктелетін жауапкершілікті күшейтуі тиіс. 
Қаржылық ахуалын одан әрі нашарлатпау үшін табысы  күнкөріс деңгейінен төмен азаматтарға қарыздар беруге тыйым салынатын болады.
Ұлттық  Банк кепілсіз тұтынушылық қарыздарын беру кезінде қосымша реттеу шараларын қабылдайды. Олардың ішінде – қарыз алушының борыш жүктемесінің жалпы коэффициенті, банктердің жеке капиталына деген қосымша талаптар және басқалар.
Мемлекет басшысы жоғарыда аталған шұғыл шаралар әлеуметтік мәселелерді шешуге және Елбасы Стратегиясында айқындалған мақсаттарға қол жеткізуге айтарлықтай ықпал ететініне сенім білдірді. 
///Отырыс барысында Мемлекет басшысы Премьер-Министр К.Мәсімов бастаған Үкіметтің отставкасын қабыл алғанын тағы да атап өтті.
Сондай-ақ, Нұрсұлтан Назарбаев К.Мәсімовке және Үкімет мүшелеріне атқарған жұмыстары үшін алғыс айтып, қызметтеріндегі күрделі кезеңге қарамастан алға қойылған барлық міндеттердің орындалғанын айтты.
Конституцияның 44-бабына сәйкес, Елбасы Парламент Мәжілісінің қарауына Қазақстан Республикасы Премьер-Министрі лауазымына Бақытжан Сағынтаевтың кандидатурасын ұсынды.
– Облыстардың, Астана мен Алматы қалалары әкімдерінің қатысуымен өткен Үкіметтің бүгінгі кеңейтілген отырысында жаңа министрлер кабинеті шешуге тиісті бірқатар жаңа міндеттер қойдым. Әлемдік экономика мен саясаттың қазіргі тұрақсыздығы жағдайында стратегиялық бағдарламаларымызды іске асыруды жалғастыру маңызды. Үкіметтен барлық бағыт бойынша нақты, сауатты жұмыс талап етіледі. Бақытжан Сағынтаев жаңа Үкімет жұмысының сабақтастығы мен тиімділігін сақтау үшін лайықты кандидатура деп ойлаймын, – деді Нұрсұлтан Назарбаев.
Мәжіліс депутаттары Премьер-Министр лауазымына ұсынылған Б.Сағынтаевтың кандидатурасын бірауыздан мақұлдады.
Б.Сағынтаев көрсетілген сенім үшін алғыс білдіріп, жүктелген міндеттерді орындауға бар күш-жігері мен білімін жұмсайтынын айтты.



///
	

	Қазақстан Президенті форумға қатысушылармен амандаса келе, форумның бес жыл қатарынан өткізіліп келе жатқанын, бірегей диалог алаңына айналғанын атап өтті.

	Мемлекет басшысы өз сөзінде форумға қатысушылардың талқылауына шығарылған өзекті проблемаларға қатысты өз көзқарасын бөлісті.

	- Жаһандық дағдарысқа қарсы жоспар әзірлеу үдерісін жандандыра отырып, соңғы жылдары орын алған бірқатар маңызды нәрселерден сабақ алу қажет. Өткен жылдың аяғында ғана әлемде барлығы да XXI ғасырдағы жаһанданған экономиканың алғашқы жалпыға ортақ дағдарысы тарихтың «жабылып кеткен» беттері екеніне сенімді болды. Көптеген қаржы институттары бізді осыған барынша сендірді. Бірақ тоқмейілсуге жол ашылған жоқ, - деді Қазақстан Президенті.

	Нұрсұлтан Назарбаев Кипрдегі қаржы жүйесінің құлауы жалпыға ортақ экономикалық тұрақтылық кезеңі жақын екеніне күдіктенуге мәжбүр еткенін атап өтті.

	- Мен «Кипр оқиғасының» жаһандық дағдарыспен байланысын жоққа шығаратын бағалаулар барын білемін. Бірақ факті факті күйінде қалады. Тіпті экономикадағы ысылмаған адам Кипр банктері мен бес жыл бұрынғы америкалық ипотекалық агенттіктердің құлдырау проблемасының себептері ұқсас екенін оңай айтып береді. Бұл, ең алдымен, қаржы көпіршіктерін жасанды «үрлеу» және «жеңіл жолмен» ақша табуды көксеу, ұлттық қаржы институттарының тиісті жауапкершілігінің болмауы және жаһандық қаржылық басқарудың әлсіздігі, - деді Мемлекет басшысы. 

	Қазақстан Президенті ұлттық деңгейде қабылданатын дағдарысқа қарсы қолданылған шаралардың өзі жаһандық құлдырауға алып келетінін атап өтті.

	- Кез-келген дағдарыс кезеңінде іс-әрекетсіз қалғаннан іс-қимыл жасаған жақсы екені сөзсіз. Өздеріңізге белгілі, Қазақстан да Дағдарысқа қарсы табысты бағдарламаны жүзеге асырды. Ол жұмыс орындарын және экономикалық өсімнің оң қарқынын сақтап қалуға мүмкіндік туғызды. G-20 тобы аясында әзірленген дағдарысқа қарсы ұсыныстың барлығы бірдей іске асқан жоқ. Мәселен, көптеген мемлекет протекционистік шараларды жүзеге асырды. Бұл әлемдік сауда өсімі қарқынының бәсеңдеуіне, жаһандық және өңірлік рыноктарда бағаның төмендеуіне алып келді, - деді Нұрсұлтан Назарбаев. 

	Мемлекет басшысы Жаһандық дағдарысқа қарсы жоспармен жұмыс жасау кезінде сенім жетіспеушілігін еңсеруге байланысты аспектіні ескеру маңызды екеніне тоқталды.

	- Мен жаһандық дағдарыс, ең алдымен, сенім дағдарысы екендігі туралы пікірге толық қосыламын. Жаһандық қаржы институттары мен ұлттық мемлекеттер арасында, қаржы секторы субъектілері мен нақты экономика арасында, елдер және басқалар арасында сенім жоқ. Мен жалпыға ортақ сенім болмаса, дағдарысқа қарсы кез-келген жоспар тек іс жүзінде кезекті «жыртықты жамау» сияқты ғана болатынына сенімдімін, - деді Қазақстан Президенті.  

	Нұрсұлтан Назарбаев қаржы секторы жаһандық болсын, ұлттық деңгейде болсын, нақты өндірістен тысқары дамуға тиіс емес екеніне тоқталды.

	Қазақстан Президенті қазіргі жаһандық дағдарыстың кең ауқымды қамтитынын атап өтті.

	- Мен оны жаһанданған әлемнің алғашқы жалпыға ортақ дағдарысы деп бекер атаған жоқпын. Оның барысы мен қарқынын экономикалық қана емес, сондай-ақ, саяси, гуманитарлық және адамгершілік-құндылық сипатындағы себептер анықтайды. Бүгінде, мысалы, ұдайы халықаралық көмек алушы елдердің қатары көбеюіне байланысты туындайтын проблемаларды көрмеу мүмкін емес. Таяу Шығыстағы және Солтүстік Африкадағы ішкі дау-дамайлар әлемдік экономикаға ауыр соққы болып тиюде. Бірақ «әлемдік экономикалық өртке» саяси тұрақсыздықтың «бүкіләлемдік тасқыны» арқылы тосқауыл қою мүмкін емес, - деді Нұрсұлтан Назарбаев.  

	Мемлекет басшысы XXI ғасырда жаһандық экономиканың жаңа түрі пайда болатынын, халықаралық қатынастардың жаңа қағидаттары мен қоғамдық өмірдің жаңа құндылықтары беки түсетінін, сондықтан жаһандық проблемалардың сенімді шешімін табу маңызды екенін атап көрсетті.

	Нұрсұлтан Назарбаев сөз соңында Астана экономикалық форумына қатысушылар мен Дағдарысқа қарсы бүкіләлемдік конференция делегаттарына талқылауларды жемісті өткізулеріне және жаңа ұсыныстар әзірлеуде табыстарға жетулеріне тілектестігін білдірді.

	Сонымен қатар, форумда БҰҰ Бас Ассамблеясы 67-ші сессиясының төрағасы В.Еремич, Бұрынғы Югославия Македония Республикасының премьер-министрі Н.Груевский сөз сөйледі және БҰҰ Бас хатшысы П.Ги Мунның үндеуін БҰҰ Бас хатшысының экономика және әлеуметтік мәселелер жөніндегі орынбасары У.Хунбо оқып берді.

	Сондай-ақ, БҰҰ Экономика және әлеуметтік кеңесінің төрағасы Н.Осорио, Еуразия экономикалық комиссиясы алқасының төрағасы В.Христенко, БҰҰ сауда және даму жөніндегі конференциясының бас хатшысы С.Панитчпакди, Фиджи аралдары республикасының сыртқы істер министрі, Қытай және 77 тобының төрағасы Р.Кубуабола, Ислам даму банкі тобының президенті А.Аль-Мадани және Колумбия университетінің профессоры, экономика бойынша 1999 жылғы Нобель сыйлығының лауреаты Р.Манделл әлемдік экономиканың өзекті проблемаларын шешуге қатысты өз көзқарастарын ортаға салды.                  

	

	

	

///
	 

	Отырыста сөйлеген Нұрсұлтан Назарбаев ШЫҰ-ның 2025 жылға дейінгі даму стратегиясын қабылдау ұйымды бұдан әрі күшейтудің айқын бағдарлары мен перспективаларын айқындап беретінін айтты. Атап айтқанда, ШЫҰ-ға мүше-мемлекет мәртебесін беру тәртібін және Өтініш беруші мемлекеттің міндеттемелері туралы меморандумды бекіткен жөн.

	Қауіпсіздік саласындағы ынтымақтастықты Қазақстан Президенті ШЫҰ аясындағы маңызды басымдық ретінде атай отырып, Шекара мәселелері бойынша ынтымақтастық пен өзара іс-қимыл туралы келісімге тезірек қол қою ШЫҰ-ға мүше мемлекеттер арасындағы шекаралар аумағында сенім шараларын нығайтуға септігін тигізетінін айтты.

	Мемлекет басшысы Терроризмге қарсы өңірлік құрылым қызметін одан әрі жетілдіру үшін Астананың күш-жігер жұмылдыруға әзір екенін де атап өтті. Бұл үдеріс жан-жақты ойластырылуға және барлық тараптың мүддесі ескерілуге тиіс.

	Сонымен бірге Қазақстан Президенті ШЫҰ Энергетикалық клубы жұмысының маңыздылығына да тоқталды.

	– Қазақстан Клубтың алғашқы төрағасы ретінде Жоғары деңгейдегі топ отырысын ұйымдастырды. Біз тараптарды биылғы қарашада Астанада өтетін «Жаңғыртылатын энергияны пайдалану және дамыту келешегі» атты конференцияға белсене қатысады деп үміттенеміз, – деді Нұрсұлтан Назарбаев.

	Нұрсұлтан Назарбаев ШЫҰ Іскерлік кеңесі мен ШЫҰ Банкаралық бірлестігі жұмысын жандандыру қажеттігіне де назар аударды.

	Мемлекет басшысы ұлттық үйлестірушілердің байқаушы-мемлекеттердің өкілдерімен кездесу тетігін ШЫҰ Үйлестіруші кеңесіне айналдыруды ұсына отырып, ШЫҰ бойынша диалог серіктестері мен байқаушы-мемлекеттердің өзара ықпалдастығын тереңдетуге назар аударды. 

	Сонымен қатар, Нұрсұлтан Назарбаев Ауғанстанда тұрақтылықты қамтамасыз ету және ішкі сындарлы диалогты қалыптастыру кезек күттірмейтін міндеттердің қатарында тұрғанын айтты. Бұл ретте осы елдің экономикасын қалпына келтіруге атсалысу басымдыққа ие болып қала бермек.

	Қазақстан Президенті Иран мен «алтылық» елдері иранның ядролық бағдарламасы бойынша жалпыға бірдей әрі ұзақмерзімді келісімге 2014 жылдың қарашасына дейін қол жеткізеді деп үміттенетінін жеткізді.

	Мемлекет басшысы Украинадағы ахуалды бейбіт реттеудің маңыздылығын айтты.

	– Дағдарыстың ауқымы мен әсері әлдеқашан бұл елдің шегінен шығып кетті. Шығыс Украинадағы ахуал кезек күттірмейтін шаралар мен әрекеттерді талап етеді. Түйткілді шешудің ұзақмерзімді бірден-бір жолы – саяси диалог, – деді Қазақстан Президенті.

	Нұрсұлтан Назарбаев биылғы 26 тамызда өткен Минск кездесуінің маңыздылығына тоқтала келіп, тараптардың игі ниеті мен сындарлы ұстанымы Байланыс тобының 2014 жылғы 5 қыркүйектегі «бейбіт» хаттамасы аясындағы нақты қадамдарды жүзеге асыруға мүмкіндік беретінін атап өтті.

	 Қазақстан Президенті Таяу Шығыстағы жағдайдың күрделі екенін айтты.

	 – Сирия, Ливия, Ирак, Палестина-Израиль қақтығысы бағынудан кеткен тұрақсыздық ошағына айналды. Өңір терроризм иірімінің тұңғиығына батып барады. Деструктивті элементтер тек қана өңірлік емес, халықаралық қауіпсіздікке де тікелей қатер төндіре бастады, – деді Нұрсұлтан Назарбаев.

	Кездесу қорытындысында Мемлекет басшысы Ресей Президенті В.Путинді ШЫҰ-ның алдағы төрағалығымен құттықтап, Ресейге осы міндетті атқаруда табысты жұмыс тіледі.

	***

	Отырыс қорытындысы бойынша Шанхай ынтымақтастық ұйымына мүше мемлекеттер басшылары төмендегі құжаттарға қол қойды:

	1. Шанхай ынтымақтастық ұйымына мүше мемлекеттер басшыларының Душанбе декларациясы.

	2. Шанхай ынтымақтастық ұйымына мүше-мемлекет мәртебесін алу мақсатында өтініш беруші мемлекеттің міндеттемелері туралы типтік меморандум туралы Шанхай ынтымақтастық ұйымына мүше мемлекеттер басшылары кеңесінің шешімі.

	 3. Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымына мүше мемлекет мәртебесін беру тәртібін бекіту туралы шешімі.

	4. Шанхай ынтымақтастық ұйымына мүше мемлекеттер басшылары кеңесінің Шанхай ұйымының 2025 жылға дейінгі даму стратегиясының жобасы туралы шешімі.

	5. Шанхай ынтымақтастық ұйымына мүше мемлекеттер басшылары кеңесінің Екінші дүниежүзілік соғыста фашизмді жеңген Жеңісінің 70 жылдығын мерекелеу жөніндегі шешімі.

	6. Шанхай ынтымақтастық ұйымына мүше мемлекеттер басшылары кеңесінің Шанхай ынтымақтастық ұйымына қатысушы мемлекеттер шешімдерінің күшін жою туралы шешімі.

	7. Шанхай ынтымақтастық ұйымына мүше мемлекет басшылары кеңесінің Шанхай ынтымақтастық ұйымының рәмізі туралы ережесін бекіту туралы шешімі.

	 8. Шанхай ынтымақтастық ұйымына мүше мемлекет басшылары кеңесінің Шанхай ынтымақтастық ұйымының өткен жылғы қызметі туралы ШЫҰ Бас хатшысының баяндамасын бекіту туралы шешімі.

	 9. Шанхай ынтымақтастық ұйымына мүше мемлекеттер басшылары кеңесінің Шанхай ынтымақтастық ұйымының Өңірлік терроризмге қарсы құрылымының 2013 жылғы қызметі туралы ШЫҰ Өңірлік терроризмге қарсы құрылымы кеңесінің баяндамасын бекіту туралы шешімі.

	Сонымен қатар, Шанхай ынтымақтастық ұйымына мүше мемлекеттер басшылары кеңесі отырысының қорытындысы бойынша ақпараттық хабарлама қабылданды.  

	Сондай-ақ Шанхай ынтымақтастық ұйымына мүше мемлекеттер басшыларының қатысуымен Шанхай ынтымақтастық ұйымына мүше мемлекеттердің үкіметтері арасында халықаралық автомобиль тасымалына қолайлы жағдай жасау туралы келісімге де қол қойылды. 



///
	 

	Қазақстан Президенті 10-шы Дүниежүзілік ислам экономикалық форумына қатысу үшін Дубай қаласына келді. 
///Кездесу барысында Қазақстан мен Ресейдің стратегиялық серіктестігінің қазіргі ахуалы мен даму перспективалары талқыланды. 
Қасым-Жомарт Тоқаев екіжақты қатынастардың даму қарқынына оң баға беріп, ықпалдастықтың барлық бағыты бойынша, атап айтқанда, сауда-экономика, инвестиция, өнеркәсіп және мәдени-гуманитарлық салаларында ілгерілеу байқалатынын атап өтті.
Алексей Бородавкин жоғары деңгейде қол жеткізілген уағдаластықтардың орындалу барысы, сондай-ақ, елшіліктің екі мемлекет арасындағы ынтымақтастықты нығайту бағытында атқарып жатқан қызметі туралы мәлімет берді.

/// 
Г.Әбдіқалықова А.Бушездің екіжақты қарым-қатынасты кеңейту жөніндегі ауқымды жұмысына және Қазақстан мен ЕО арасындағы келіссөздер үдерісін дамытуға қосқан жеке үлесі үшін алғыс білдірді. Бейбітшілікті, достықты және ынтымақтастықты нығайтуға қосқан еңбегі үшін Еуропалық Одақтың елшісі Қазақстан Республикасының Құрмет грамотасымен, сондай-ақ «Қазақстан Конституциясына 20 жыл» мерекелік медалімен марапатталды.
2015 жылғы 20 қаңтарда Брюссельде Қазақстан Республикасы мен Еуропалық Одақ арасындағы кеңейтілген серіктестік және ынтымақтастық туралы жаңа келісімді алдын ала дәйектеу сындарлы өзара іс-қимылдың маңызды нәтижесіне айналды. Оған биыл күзде қол қойылады деп жоспарланып отыр.
Кездесу барысында халықаралық күн тәртібіндегі өзекті мәселелер мен екіжақты ынтымақтастықтың келешегі талқыланды.
Кездесу соңында Мемлекеттік хатшы екіжақты қарым-қатынастың деңгейі жоғары екенін атап өтті, сондай-ақ сыртқы саясат, әлеуметтік-экономикалық және мәдени-гуманитарлық салалардағы өзара іс-қимылдың жүйелі әрі оң қарқыны сақталатынына сенім білдірді.
Бүгінгі таңда Еуроодақ біздің негізгі сауда және инвестициялық серіктесіміз болып саналады. 2014 жылдың қорытындысы бойынша Қазақстанның ЕО-мен сыртқы сауда көрсеткіші 53 миллиардтан астам АҚШ долларын құрады, бұл – біздің еліміздің  барлық сыртқы сауда айналымының жартысынан астамы. Биылғы қаңтар – мамыр ішінде аталған көрсеткіш 13,9 миллиард АҚШ долларына жетті (ҚР сыртқы саудасының жалпы көлемінің 53,3 пайызы).
Өткен 10 жылда Қазақстан мен ЕО арасындағы тауар айналымы 13 есеге, ал Қазақстан экономикасына салынған еуропалық инвестицияның көлемі 10 есеге ұлғайды. Қазақстанның тауар айналымының 50 пайызы және шет елдерден тартылған инвестицияның жартысынан астамы Еуропа елдерінің үлесіне тиеді.
///
	 

	Нұрсұлтан Назарбаев республикалық маңызы бар археологиялық ескерткіш болып саналатын «I-XIX ғасырлардағы Тараз» қалашығы археологиялық қазба жұмыстарының жай-күйімен танысты.

	Қалашықты зерттеу жұмыстары биыл цитадель мен шахристан орнын қазуға жұмылдырылды. Зерттеу жұмысы жалпы алаңы 2550 шаршы метрді қамтыды.

	Көне қалашық аумағына археологиялық жұмыстар жүргізу барысында көптеген жәдігерліктер табылды. Қазіргі кезде керамиканың тек өңделген фрагменттерінің саны 33 мың данадан астам, олардың 107-сі тұтас сақталған. Сондай-ақ, 33 монета, әйнектен жасалған 26 бұйым, сүйектен тұратын 5 жәдігерлік табылды. 

	Сонымен қатар, Мемлекет басшысы 350 жылдығына арналып салынған Төле би Әлібекұлы ескерткішіне гүл шоғын қойды. Монументтің жалпы биіктігі – 10,5 метр.

	Ескерткіш алдындағы алаңда Нұрсұлтан Назарбаев қала тұрғындарымен де әңгімелесті.



/// 
Мемлекет басшысы «Сайран» жаңа стансасын аралап көрді, содан кейін метро вагонымен «Мәскеу» стансасына барды. Жолда Елбасыға жаңадан салынған учаскенің жұмысы туралы баяндалды.
Сонымен қатар Нұрсұлтан Назарбаев құрылысшылармен және метрополитен жұмысшыларымен кездесті. 
Жиналғандарды жаңа стансалар құрылысының аяқталуымен құттықтаған Қазақстан Президенті мегаполистегі жерүсті көлік ағынын сейілту үшін метрополитеннің маңызы зор екенін атап айтты.  
–  Қазақстандағы метросы бар бірден-бір қала – Алматы. Метро құрылысының арқасында 1350 жаңа жұмыс орны ашылды. Метрополитен жұмысы, біріншіден, тұрғындардың уақытын үнемдеуге мүмкіндік береді. Екіншіден, бір жарым миллион халық тұратын қаланың экологиясы жақсарады. Метроны күн сайын 24 мың адам пайдаланады. Жаңадан екі стансаның ашылуына байланысты олардың саны арта түседі. Жаңа стансаның бірі «Мәскеу» деп аталады, ал Мәскеуде «Алматы» стансасы бар. Осылайша елдеріміздің арасындағы достық байланыстар нығаюда, – деді Мемлекет басшысы.
Нұрсұлтан Назарбаев қаланы инфрақұрылымдық тұрғыдан дамытуға мемлекеттің жұмсап отырған күш-жігеріне тоқталып өтті.
– Біз қаланың орталығы жаяу жүргіншілерге ыңғайлы болуы үшін бәрін жасап жатырмыз. Алматы – таза, жасыл, қауіпсіз қала, мұнда балалар үшін жақсы білім, медицина және көпұлтты қала ұжымының рухы бар. Қазақстан экономикасының 20 пайызы Алматының үлесіне тиеді. Қала қаржылық және мәдени орталық ретінде дами береді. 2017 жылы қысқы универсиада өтеді, сондай-ақ біз 2022 жылғы Олимпиадалық ойындарды өткізуге берілген өтінім бойынша жұмыс жүргізіп жатырмыз. Осының бәрі Алматыны және тұтастай Қазақстанды бүкіл әлемде танымал етуге мүмкіндік беретін болады, – деді Қазақстан Президенті.
Құрылысшылар тұрғындардың көпшілігі үшін қатынастың басты көлігіне айналған маңызды әлеуметтік жобаға көрсеткен қолдауы үшін Нұрсұлтан Назарбаевқа қаланың барша тұрғындары атынан алғыс айтты.
   ***
«Сайран» және «Мәскеу» стансаларының құрылысы 2014 жылы аяқталды. Стансалардың ара қашықтығы –  2,74 шақырым. 




///Мемлекет басшысы Ақордада облыстардың және Нұр-Сұлтан, Алматы, Шымкент қалаларының әкімдерімен кеңес өткізді.
Қазақстан Президенті әкімдердің алдына бірқатар міндет қойды. Мемлекет басшысы ең алдымен азаматтардың құқықтары мен бостандығын, олардың тыныштығы мен қауіпсіздігін қамтамасыз етуді тапсырды.
– Елімізде заң үстемдік етуі тиіс. Заң алдында билік өкілдері де, азаматтар да бірдей. Бастысы – халықпен диалог орнату. Билік халықты тыңдап, олардың талап-тілектеріне зейін қоюы керек. Шенеуніктер кабинеттерінде отырмауы керек. Тұрғындармен жұмыс істеуі керек. Әкімдер мемлекеттің саясатын азаматтарға түсіндіруі тиіс, – деді Қасым-Жомарт Тоқаев.
Қазақстан Президенті әкімдердің қызметі жаңа жұмыс орындарын ашуға бағытталуы керек екенін айтты. Бұл әкімдер жұмысының басты көрсеткіші болады.
Қасым-Жомарт Тоқаев жаңадан құрылған Ұлттық қоғамдық сенім кеңесіне мүше болатын азаматтарды барлық өңірден ұсыну қажет екенін айтты. Оларды іріктеу әділ болуы шарт.
Мемлекет басшысы жастар саясатына да тоқталып, ол үшін әлеуметтік лифтілер қалыптастыру қажеттігін айтты.
– Менің тапсырмам бойынша, Президенттің кадрлық резерві құрылып, оған 300 жас маман енгізіледі. Әкімдердің міндеті – резервке ең дарынды және келешегінен үміт күттіретін жас басқарушыларды іріктеу, – деді Қасым-Жомарт Тоқаев.
Соңында Мемлекет басшысы бірқатар нақты тапсырма берді.



///Әңгімелесу барысында екі жақты ынтымақтастықты дамыту, сондай-ақ Қазақстан мен Арменияның Еуразиялық экономикалық одақ және Ұжымдық қауіпсіздік шарт ұйымы аясындағы өзара ықпалдастық мәселелері талқыланды.
Телефон арқылы сөйлесуге Армения жағы бастамашы болды.
///Қазақстан Президенті атына халықаралық ұйымдар басшыларынан, еліміздің және шет елдердің зиялы қауым, саяси, ғылыми орта өкілдерінен құттықтау хаттары мен жеделхаттар әлі де келіп түсуде.
Түркі тілдес мемлекеттер ынтымақтастығы кеңесінің бас хатшысы Р.Гасанов бүкіл түркі елдері үшін Қазақстан үздік үлгі және мақтаныш болып саналатынын атап өткен.
«Түркі елдері Сіздің тек Қазақстанның ғана емес, бүкіл түркі әлемінің бірлігі мен дамуын қамтамасыз етудегі көшбасшылығыңызды мойындайды», – делінген жеделхатта.
Өз кезегінде Еуразия Жазушылар одағының төрағасы Я.Омероглу  мыңжылдықтар тоғысындағы қиын жылдары Нұрсұлтан Назарбаевтың басшылығымен Қазақстан болашаққа батыл қадамдар жасап, жоғары экономикалық және саяси мәртебеге жеткенін, сондай-ақ әлем елдері арасынан лайықты орын алғанын  атап өткен.  
Қытайдың шет елдермен достық қоғамының төрағасы Л.Сяолинь Нұрсұлтан Назарбаевтың шебер басшылығы және қоғамдағы беделі арқасында Қазақстан халқы зор нәтижелерге жеткеніне назар аударған.
«Жібек жолының экономикалық белдеуі» аясында Қазақстан-Қытай байланыстары өзара тиімді жағдайда дами береді деп үміттенеміз. Өз тарапымнан мен бұл қарым-қатынастардың жаңа деңгейге көтерілуіне бар күш-жігерімді жұмсауға әзірмін», – деп жазады автор.
Мемлекет басшысын АҚШ-тың бұрынғы конгрессмені Э.Фалеомаваега туған күнімен құттықтап, мықты денсаулық, күш-қуат, бақ-береке және даналық тіледі.
«Мен өзім жақсы көретін халықтың – Қазақстан халқының татулығы, ынтымақтастығы және тұрақтылығы жолында жасағаныңыздың барлығы үшін Сізге ризамын», – делінген құттықтауда.
Аланиядағы (Түркия) Қазақстанның құрметті консулы, А.Джебеджи ел астанасының қарышты дамуында Нұрсұлтан Назарбаевтың күш-жігері айрықша рөл атқарып отырғанына тоқталған.
«Бүгінде Астана біздің халықтың ертеңгі күнге деген сенімін көрсетіп, оның ұмтылысы мен тілек-қалауының орындалуының кепілі бола отырып, уақыттан озып келеді», – деп жазады автор.
Қазақстанның Ұлттық ғылым академиясының президенті М.Жұрынов Қазақстан халқы елдің жетістіктері бүкіл әлем үшін үлгіге айналғанын мақтаныш ететінін атап өткен.
«Әлемнің барлық елдері біздің сүйікті Отанымыздың жылдан жылға Сіздің дана басшылығыңызбен өркендей отырып, нағыз «Мәңгілік елге» айналып келе жатқанынан тәнті болуда». Сіз тек Қазақстанда ғана емес, бүкіл Еуразия кеңістігінде татулық пен достық қарым-қатынастардың орнауы үшін қажымай еңбек етіп келесіз», – делінген хатта.
Сондай-ақ Нұрсұлтан Назарбаевқа еліміздің игілігі жолындағы еңбегі, оның тұрғындары мен қазақстандықтардың бірлігіне, ынтымағына деген тұрақты қамқорлығы үшін алғыс айтқан, ең ізгі тілектермен өрілген құттықтаулар Астана қаласынан М.Кабдырахманұлынан, Алматы қаласынан Р.Рябиковадан, Оңтүстік Қазақстан облысынан Т.Дауылбаевтан, Атырау қаласынан Ә.Жолайдан, Ресей Федерациясы Томск қаласынан Н.Царскодан келіп түсті. 
Мемлекет басшысының атына құттықтау хаттары мен жеделхаттары әлі де келіп түсіп жатыр. 
 
 
///
	 

	Нысанды аралау кезінде Мемлекет басшысына кәсіпорынның қызметі туралы баяндалды және «KMG Drilling & Services» ЖШС үшін арнап жасалған, өзін өзі көтеретін, Қазақстандағы алғашқы бұрғылау қондырғысы таныстырылды.
	 

	Нұрсұлтан Назарбаев зауыт жұмысшыларымен әңгімелескен кезінде кәсіпорынның шығаратын өнімдері өңірді және бүкіл мұнай-газ кешенін дамыту үшін маңызды екеніне тоқталды, сондай-ақ олардың жұмыстарына жаңа жетістіктер тіледі.

	Зауыт мұнай-газ өнеркәсібіне арналған жабдықтарды, өнеркәсіптік қондырғыларды құрастыру және салумен, кеме жасаумен, сондай-ақ жөндеу және техникалық қызмет көрсетумен айналысады.  Кәсіпорында барлығы 548 адам жұмыс істейді. 


///
	 

	О.Нұрбаев Қазақстан Республикасының Түрікменстандағы Төтенше және Өкілетті Елшісі болып тағайындалды, ол Қазақстан Республикасының Монғолиядағы Төтенше және Өкілетті Елшісі қызметінен босатылды;

	***

	Қазақстан Республикасының Украинадағы Төтенше және Өкілетті Елшісі З.Тұрысбеков Қазақстан Республикасының Молдова Республикасындағы Төтенше және Өкілетті Елшісі қызметін қоса атқарушы қызметіне тағайындалды;

	***

	Қазақстан Республикасының Бельгия Корольдігіндегі Төтенше және Өкілетті Елшісі А.Хамзаев Қазақстан Республикасының Люксембург Ұлы Герцогтігіндегі Төтенше және Өкілетті Елшісі, Еуропа Одағының жанындағы және Солтүстік Атлант Шарты ұйымындағы (НАТО) Қазақстан Республикасы Өкілдігінің Басшысы қызметін қоса атқарушы қызметіне тағайындалды.
///Жоғары Еуразиялық экономикалық кеңес отырысына қатысу барысында Нұрсұлтан Назарбаев Молдова Президенті И.Додонмен кездесті.
Мемлекеттер басшылары әңгімелесу кезінде Қазақстан мен Молдова арасындағы ынтымақтастықтың перспективалы бағыттарын талқылады.
Сауда-экономикалық және мәдени-гуманитарлық салалар екіжақты ынтымақтастықтың басымдығы бар бағыттары ретінде атап өтілді.
Кездесуге Молдова жағы бастамашы болды.   

///Кездесуде К.Мәсімов Мемлекет басшысына Ұлттық қауіпсіздік комитетінің өзге құқық қорғау органдарымен бірлесіп, «ЭКСПО-2017» халықаралық көрмесіне дайындық аясында қауіпсіздікті қамтамасыз етуге бағытталған тиісті шараларды атқарып жатқанын баяндады.
Қазақстан Президенті алдағы уақытта «ЭКСПО-2017» көрмесімен қатар әлемдік деңгейдегі басқа да ауқымды шаралар өтетінін еске салды.
– Биыл бірқатар халықаралық іс-шаралар болады. Мемлекеттер мен үкіметтер басшылары, парламент мүшелері, сондай-ақ шет елдерден және өз елімізден туристер көптеп келеді деп жоспарланып отыр. Осыған орай, сол іс-шаралардың тиісті деңгейде ұйымдастырылуын қамтамасыз ету мәселелерін пысықтау қажет. Ең алдымен қауіпсіздік мәселесіне назар аудару керек, – деді Нұрсұлтан Назарбаев.
Сондай-ақ, Мемлекет басшысы басқа елдерде болып жатқан террорлық актілерге тоқталып, ондай жайттарға жол бермеу үшін тиісті жұмыстар жүргізу, соның ішінде шет елдердегі әріптестермен өзара іс-қимыл орнату қажеттігін айтты.
К.Мәсімов Елбасыға мұндай ауқымдағы іс-шараның қауіпсіз өтуі, сондай-ақ терроризммен және діни экстремизммен күрес Ұлттық қауіпсіздік комитетінің, басқа да құқық қорғау органдарының ұдайы бақылауында болатыны жөнінде мәлімдеді.

///Мемлекет басшысына партияның қазіргі жұмыстары, соның ішінде «Nur Otan партиясының XVIII съезінің шешімдері мен «Игілік баршаға! Сабақтастық, әділдік, өрлеу» сайлауалды бағдарламасын жүзеге асыру жөніндегі іс-қимылдар Жоспары, сондай-ақ, партия Төрағасы – Елбасы Нұрсұлтан Назарбаевтың еліміздегі әлеуметтік жағдайды жақсарту және партия жобаларын одан әрі дамытуға байланысты тапсырмаларының орындалуы туралы ақпарат берілді.
Қазақстан Президенті партияның барлық бағыттағы, соның ішінде, халықтың әл-ауқатын арттыру бойынша сайлауалды бағдарламасының жүйелі әрі белсенді түрде атқарылуының маңызды екенін атап өтті. Мемлекет басшысы қоғаммен конструктивті диалог орнатуда партияның алар орны ерекше екенін айтты.
– Қоғамдық сенім жөніндегі Ұлттық кеңес елімізді одан әрі дамытуға бағытталған түрлі пікірлер ашық айтылатын, ұсыныстар енгізілетін нақты шынайы диалог алаңы болуы тиіс. Кеңеске барлық мүдделі әрі жауапты саяси күштер, партиялар, үкіметтік емес ұйымдар және басқа да белсенділер атсалысуы қажет, – деді Қазақстан Президенті.
Сонымен қатар, Мәулен Әшімбаев Қасым-Жомарт Тоқаевқа Түркістан облысының Арыс қаласындағы әскери қоймада болған жарылыс салдарынан зардап шеккендерге партияның барлық облыстардағы бөлімшелерінде гуманитарлық көмек жинау орталығының ұйымдастырылғаны жөнінде хабарлады.


/// 
Іс-шара барысында экзит-полл нәтижелері жарияланған жаңалықтар шығарылымы көрсетілді. Оның қорытындысына сәйкес, президенттік сайлауда Нұрсұлтан Назарбаев ең көп дауыс жинады.  
Жиналғандарға арнаған сөзінде Қазақстан Президенті бүкіл Қазақстан халқына ризашылығын білдірді.
– Мен әрбір азаматқа, әрбір отбасыға маған ел дамуындағы бүкіл Тәуелсіздік жылдары бойы сенім артқаны және осы жолғы сайлауда қолдағаны үшін ризамын. Кезектен тыс президенттік сайлау өткізу идеясы Қазақстан халқы Ассамблеясына тиесілі. Бұл шешімді қазақстандықтар қолдады. Менің кандидатурамды ұсынғаны үшін «Нұр Отан» партиясына рахмет айтқым келеді, партия мүшелері жергілікті жерлерде белсене жұмыс жүргізді. Сондай-ақ Республикалық қоғамдық штабқа да ризамын. Оның өкілдері бүкіл республиканы аралады, халықпен кездесіп, елде жүргізіліп жатқан саясатты түсіндірді. Барлық сенімді өкілдер мен белсенділерге алғыс айтамын, – деді Мемлекет басшысы.
Нұрсұлтан Назарбаев атқарылып жатқан жұмыстарды республика азаматтарының тағы да қолдағанын атап өтті.
– Осындай жалпыға ортақ сенім болмаса, алға қойылған міндеттерді жүзеге асыру қиын болар еді. Сайлауға рекордтық қатысу көрсеткіші қазақстандықтардың бірлігін, тұрақты мемлекетте өмір сүруге деген құлшынысын, сондай-ақ мен ұсынған бағдарламаларды қолдауын көрсетті. Осының бәрі Отанымыздың болашағы мен өркендеуі үшін еселенген күш-қуатпен жұмыс істеуді міндеттейді, – деді Қазақстан Президенті.
Мемлекет басшысы қазақстандықтардың тұтастығын, дамуға және болашақ ұрпақ үшін биік мақсаттарға бірлесіп жетуге деген талпынысын көрсеткен сайлаудың  тарихи мәніне назар аударды.
– Сайлау барысында заңнама талабы толық сақталды. Сайлауды байқауға көптеген шетелдік байқаушылар мен журналистер келді. Қазақстан әлемдік қоғамдастыққа биік саяси мәдениет пен демократия қағидаттарын паш етті, сол арқылы өз деңгейін әлем алдында тағы бір сатыға көтерді, – деді Нұрсұлтан Назарбаев.
Қазақстан Президенті ел алдына қойылған ауқымды мақсаттарға жету үшін барлық мүмкіндіктер бар екенін айтты.
– Бізде білікті мамандар, жеткілікті қаржы-қаражат, саяси орнықтылық, халықтың бірлігі мен достығы бар. Біз индустрияландыру, «Нұрлы жол» бағдарламасы аясында қойылған міндеттерді орындаймыз, Қазақстанның әлемдегі дамыған 30 елдің қатарына кіруін қамтамасыз етіп, қазақстандықтардың тұрмысын жақсартамыз, – деді Мемлекет басшысы.
Соңында Нұрсұлтан Назарбаев Қазақстан халқына бақ-береке және табыс  тіледі.
Іс-шара барысында Мемлекет басшысы сондай-ақ үзеңгілестерімен және республикалық қоғамдық штаб мүшелерімен әңгімелесті.
***
Қазақстан Республикасы Президентінің сайлауы барысында Демократия институты елдің барлық өңірінде жалпыұлттық экзит-полл жүргізді. Зерттеулер 14 облысты, сондай-ақ Алматы және Астана қалаларын қамтыды. Экзит-полл сағат 7-ден 20-ға дейін 550 сайлау учаскесінде, соның ішінде 312 қалалық және 238 ауылдық сайлау учаскесінде өткізілді.  Экзит-полды ұйымдастыру және өткізу ісіне 1500-ден астам адам тартылды. Қолданылған сауалнама әдісін шетелдік және қазақстандық ғалымдар бірнеше рет сынақтан өткізген,  бұл сенімді, репрезентативті мәлімет алуға мүмкіндік береді.
Қазақстан Республикасы Президенттігіне кандидаттар бойынша  экзит-полл нәтижесі мынадай болды: Н.Назарбаевқа – 97,5%, Т.Сыздықовқа – 1,87%, Ә.Құсайыновқа  0,63% дауыс берілген.  

///Мемлекет басшысы Нұрсұлтан Назарбаев Мун Чже Инді кезектен тыс президент сайлауындағы жеңісімен құттықтап, оған зор денсаулық пен табыс, ал достас корей халқына бейбітшілік пен бақ-береке тіледі.
«Сіздің кәсіби біліктілігіңіз бен өмірлік тәжірибеңіз Оңтүстік Кореяның одан әрі өркендеуі мен дамуына, сондай-ақ елдің әлемдік аренадағы рөлін арттыра түсуге мүмкіндік береді деп сенемін. Биыл Қазақстан мен Корея арасында дипломатиялық қарым-қатынас орнағанына 25 жыл толғанын атап өтеміз. Еліміз тәуелсіздік алғаннан бері Астана мен Сеул ынтымақтастығының аясы жан-жақты кеңейіп келеді. Екіжақты қарым-қатынасымыз алдағы уақытта да стратегиялық серіктестік рухында дами беретініне сенімдімін», – делінген жеделхатта.
Сондай-ақ, Нұрсұлтан Назарбаев Мун Чже Инді Қазақстанға келіп, екі ел арасындағы өзара тиімді ынтымақтастықты нығайту мәселелерін талқылауға шақырды.
///Мемлекет басшысы Қасым-Жомарт Тоқаевтың атына Қазақстан Республикасының Президенті лауазымына кірісуіне орай мемлекеттер басшылары мен халықаралық ұйымдардың жетекшілерінен құттықтау жеделхаттары мен хаттар келіп түсті.
Ресей Федерациясының Президенті Владимир Путин өз құттықтауында Қасым-Жомарт Тоқаевтың екі мемлекет арасындағы стратегиялық серіктестік пен одақтастық қатынастарды нығайту, сондай-ақ Еуразия кеңістігіндегі өзара тиімді интеграциялық үдерістерді ілгерілету ісіне зор еңбек сіңіргенін атап өткен.
«Біз Қазақстан мен Ресейдің барлық саладағы сындарлы ынтымақтастығын одан әрі ілгерілетуді, сондай-ақ күн тәртібіндегі халықаралық өзекті мәселелерді шешу жолында өзара ықпалдастықты бірлесе қамтамасыз етеміз деп сенемін. Мұның бауырлас халықтардың мүдделеріне сай келетіні, өңірлік тұрақтылық пен қауіпсіздікті нығайтуды көздейтіні сөзсіз», – делінген жеделхатта.
Қытай Халық Республикасының Төрағасы Си Цзиньпин құттықтау хатында Қазақстан мен Қытайдың тату көрші әрі жан-жақты стратегиялық серіктес екеніне тоқталып, екі елдің күш жұмылдыруының арқасында қарым-қатынастарымыз жоғары деңгейге көтерілгенін атап өткен.
«Біз Тұңғыш Президент Нұрсұлтан Назарбаев екеуіміз берік достық қатынастар орнаттық. Сондай-ақ, Сізбен бірге де екі мемлекеттің және халқымыздың игілігі үшін Қазақстан мен Қытай арасындағы жан-жақты стратегиялық серіктестік қатынастарды нығайта түсеміз деп сенемін. Достас Қазақстанның қуаты артып, өркендей беруіне ниеттестік білдіремін, сонымен қатар халқыңызға бақ-береке мен амандық тілеймін», – делінген құттықтау хатта.
Өзбекстан Республикасының Президенті Шавкат Мирзиеёв өзінің жеделхатында Қазақстан Республикасының Тұңғыш Президенті Нұрсұлтан Назарбаевтың тарихи рөлі аса зор екенін атап өтіп, өзбек және қазақ халықтарын достық пен тату көршіліктің сан ғасырлық арқауы байланыстыратынын жеткізген. Сондай-ақ, хатта тығыз ықпалдастық пен өзара сенімнің мол тәжірибесі екі жақты қарым-қатынасты стратегиялық серіктестіктің жаңа сапалы деңгейіне шығаруға мүмкіндік бергені айтылған.
«Біз бірлесе күш жұмылдырудың арқасында өңірдегі қауіпсіздікті, тұрақтылық пен орнықты даму үдерісін қамтамасыз ету үшін елдеріміз бен халықтарымыз арасындағы көп жақты ынтымақтастықтың зор әлеуетін толық пайдалана отырып, қол жеткізілген уағдаластықтарды дәйекті түрде жүзеге асыра беретінімізге кәміл сенемін», – делінген жеделхатта.
Қырғыз Республикасының Президенті Сооронбай Жээнбеков құттықтау жеделхатында екі ел арасындағы стратегиялық серіктестік, достық, одақтастық және тату көршілік қатынастар халықтарымыздың игілігі мен өркендеуі үшін одан әрі нығая беретінін атап өткен.
Тәжікстан Республикасының Президенті Эмомали Рахмонның жеделхатында Тәжікстан мен Қазақстанның стратегиялық серіктестікке негізделген бүкіл қатынастары достас халықтардың игілігі жолында нығая түсетініне сенім білдірілген.
Түрікменстан Президенті Гурбангулы Бердімұхамедов өзінің құттықтау жеделхатында Түрікменстанда Қазақстанмен арадағы достық, өзара құрмет пен көмек қағидаттары негізінде қалыптасқан қатынастар жоғары бағаланатынын атап өткен.
«Түрікменстан мен Қазақстан арасындағы қатынастар алдағы уақытта да бауырлас халықтарымыздың игілігі үшін қарқынды дамып, өзара тиімді ынтымақтастық рухында нығая береді деп сенемін», – делінген жеделхатта.
Сингапур Республикасының Президенті Халима Якоб өзінің жеделхатында екі мемлекет арасында халықтарымыздың әл-ауқатын арттыру және елдерімізді дамыту үшін ортақ мақсаттарға негізделген екі жақты достық қатынастар қалыптасқанын атап өткен.
«Былтыр 25 жыл толған қарым-қатынастарымыздың дәйекті дамып келе жатқанын зор қуанышпен атап өткім келеді. Екі жақты байланыстарды одан әрі нығайту үшін Сізбен бірлесе жұмыс істеуді асыға күтемін», – делінген жеделхатта.
Молдова Республикасының Президенті Игорь Додон өзінің құттықтау жеделхатында Қасым-Жомарт Тоқаевтың жоғары мемлекеттік лауазымдағы қызметі Қазақстанды одан әрі өркендетуге және Молдова мен Қазақстанның достық байланыстарын дамытуға бағытталатынын атап өткен.
Чехия Республикасының Президенті Милош Земан екі елді достық қатынастар мен көптеген бағыттар бойынша, әсіресе, экономикалық салада тығыз ынтымақтастық біріктіретінін атап өтіп, олардың алдағы уақытта табысты ілгерілей беретініне сенім білдірді.
Сербия Республикасының Президенті Александр Вучич Сербия мен Қазақстанның арасындағы шынайы достық пен құрметке негізделген қатынастар өткен кезеңде мүлдем жаңа деңгейге көтерілгенін атап өткен.
«Құрметті Нұрсұлтан Назарбаев мырзамен жеке байланысым арқылы орныққан ынтымақтастық пен тығыз қатынастарды алдағы уақытта жалғастырып қана қоймай, одан әрі нығайта береміз деп сенемін», – делінген жеделхатта.
ТМД Атқарушы комитетінің төрағасы – атқарушы хатшы Сергей Лебедев Қазақстанда Қасым-Жомарт Тоқаевтың басшылығымен мықты және өркендеген мемлекет құру, оның халықаралық аренадағы орнын нығайту ісі жалғаса беретініне, ал Тәуелсіз Мемлекеттер Достастығы елдерімен өзара тиімді серіктестік жаңа әрі зор серпін алатынына сенім білдірген.
Шанхай ынтымақтастық ұйымының Бас хатшысы Владимир Норов Қазақстанның Тұңғыш Президенті – Елбасы Нұрсұлтан Назарбаевтың үлесін атап өтіп, тәуелсіздік жылдары Қазақстанның саяси, әлеуметтік-экономикалық дамудың күрделі міндеттерін атқару ісінде айтарлықтай жетістіктерге қол жеткізіп, халықаралық беделін нығайтқанын айтқан.
«Қазақстанның Тұңғыш Президенті Н.Ә.Назарбаевтың халықаралық жаңашыл бастамалары әлемдік қоғамдастық тарапынан әрдайым қолдау тапты. Қазақстанның беделді әрі әділетті пікіріне өңірде де, әлемде де құлақ асып, құрметпен қарайды. Шанхай ынтымақтастық ұйымының Бішкек қаласында Сіздің қатысуыңызбен өтетін алдағы саммиті «Шанхай рухы» атты жасампаздық қағидатына сүйене отырып, өңірлік және жаһандық қауіпсіздік мәселелерін жүзеге асыру үшін бірлескен күш-жігерді жандандыра түсуге мүмкіндік береді деп сенемін», – делінген жеделхатта.
БҰҰ-ның Женевадағы бөлімшесінің Бас директоры Михаэль Меллер өзінің хатында Қазақстан Президентінің мемлекеттік қызметтегі және БҰҰ аясындағы тәжірибесін атап өткен. Мұның Қазақстан үшін бірегей басымдық екені және оның Орталық Азиядағы интеграциялық және ынтымақтастық үдерістерде жетекші рөл атқаруға септігі тиетіні  айтылған.
«Мен осындай мәртебелі лауазымға өзімнің тілеулесім – көп жақты дипломатияны ұстанушы тұлғаның келгеніне қуаныштымын. БҰҰ мен Қазақстан арасындағы отыз жылға жуық уақыт ішінде қалыптасқан осындай өзара түсіністік рухымен ортақ сын-қатерлерге төтеп беру үшін бірлесе жұмыс істеуге дайынмын», – делінген құттықтау хатта.
Еуразия экономикалық комиссиясы алқасының төрағасы Тигран Саркисян Қасым-Жомарт Тоқаевтың Қазақстан Президенті лауазымындағы қызметі Еуразия экономикалық одағындағы интеграциялық үдерістерді жан-жақты дамытуға және оның халықтарының бақ-берекесін арттыруға бағытталатынына сенім білдірген.
///Мемлекет басшысына өңірдің әлеуметтік-экономикалық даму көрсеткіштері туралы мәлімет берілді.
Қасым-Жомарт Тоқаев өзінің сайлауалды Тұғырнамасында көрсетілген «Қуатты аймақ – қуатты Қазақстан»  деп аталған жетінші бағыттың жүзеге асырылуы бойынша жұмыстарды жандандыруды тапсырды.
Қазақстан Президенті Батыс Қазақстан облысын одан әрі дамыту жөнінде бірқатар нақты тапсырма берді. 

///Мемлекет басшысы Жапониядағы «Хагибис» тайфуны салдарынан қаза тапқан және әртүрлі жарақат алған адамдардың қайғыларын бөлісіп, Премьер-министр Синдзо Абэге көңіл айту жеделхатын жолдады.
– Қазақстан халқының және өз атымнан жақындарынан айырылған азалы отбасыларға қайғыларына ортақтасып көңіл айтамын. Апатта зардап шеккендердің тез арада сауығуын тілеймін,– делінген Қазақстан Президентінің жеделхатында.
///Мемлекет басшысы Қасым-Жомарт Тоқаев Алматы маңында жолаушылар ұшағы апатынан қаза болған азаматтардың жақындары мен туыстарына көңіл айтты.
Президент зардап шеккендерге көмек көрсетілетінін, апаттың себебін анықтау үшін Премьер-Министр Асқар Маминнің төрағалығымен арнайы үкіметтік комиссия құрылғанын атап көрсетті. Сонымен қатар кінәлілер заңға сәйкес қатаң жазаланатынын мәлім етті. 
///Қасым-Жомарт Тоқаевқа министрліктің 2020 жылдың қорытындысы бойынша атқарған жұмыстары, цифрландырудың даму перспективалары, сондай-ақ, интернет байланысына, соның ішінде, Президенттің халыққа Жолдауындағы ауылдық жерлерде қол жетімділікті арттыруға бағытталған тапсырмаларының орындалу барысы туралы есеп берілді.  
Министр Мемлекет басшысына байланыс сапасының талаптары бекітілгені жөнінде баяндады. Енді 3G/4G желілері үшін сапаның төменгі шегі анықталды. Бұған дейін байланыс сапасының төменгі шегі регламенттелмеген болатын.
Сонымен қатар радиотолқындарды аукцион форматында анықтау жөніндегі заңнамаға енгізілетін өзгерістер әзірленді. Бұл 5G желісіне көшуде маңызды рөл атқарады. Сондай-ақ енгізілетін өзгерістерге сәйкес байланыс сапасының параметрлерін бұзғаны үшін салынатын айыппұл көлемі 1000 АЕК болмақ.
Президентке мемлекеттік қызмет көрсетудің қол жетімділігін қамтамасыз ету үшін қабылданған шаралар туралы баяндалды.
Министр eGov mobile мобильді қосымшасына биометриялық сәйкестендіру жүйесін енгізу жайында айтты. Бұл халықтың мемлекеттік қызмет көрсету жүйесіне тіркеліп, қызмет алу уақытын едәуір қысқартуға мүмкіндік береді. Қасым-Жомарт Тоқаев аталған қосымша арқылы мемлекеттік қызмет көрсету жұмыстарын тездетуді тапсырды.
Президентке «Халық үніне құлақ асатын мемлекет» тұжырымдамасын жүзеге асыру аясында қолға алынған е-арыз-шағымдар қызмет жүйесі таныстырылды. Бұл азаматтардың компьютер түймесін бірнеше мәрте басу арқылы өтініш-шағымдарын беруіне және жедел түрде мемлекеттік органдардан жауап алуына мүмкіндік береді. Мемлекет басшысы осындай қызметтің құрылуына қолдау білдіріп,  оны тиімді енгізуге тапсырма берді.
Сонымен қатар Бағдат Мусин Қасым-Жомарт Тоқаевқа «Азаматтарға арналған Үкімет» мемлекеттік корпорациясының жұмысы, оның ішінде, бүкіл еліміз бойынша халыққа қызмет көрсететін 115 орталықты жаңғырту жоспары туралы айтты. Осыған байланысты мемлекеттік корпорацияның кадрлық әлеуетін арттыру мәселесі өте маңызды болмақ.
Қасым-Жомарт Тоқаевқа басшылық қызметтерге үміткерлерді, соның ішінде, Халыққа қызмет көрсету орталықтарының жетекшілерін іріктегенде президенттік жастар кадрлық резервінің тәжірибесін пайдаланатыны жөнінде мәлімет берілді. Мемлекет басшысы бұл идеяны қолдап, іріктеу үдерісінің барынша ашық болуын қамтамасыз етудің маңыздылығына назар аударды. Бұл жұмыстар Мемлекеттік қызмет істері агенттігімен бірлесе атқарылады.
Бағдат Мусин Қасым-Жомарт Тоқаевқа «Цифрлық Қазақстан» ұлттық жобасының трансформациялану үдерісі туралы баяндады. Онда мемлекеттің азаматтармен өзара ықпалдастығына, халықтың мәселелерін шешуге байланысты барлық тыныс-тіршілікті есепке алуға  баса мән беріледі.
Бұдан бөлек министр Мемлекет басшысына қазақстандық «KazSat» байланыс серігінің жүйесін дамыту жөнінде баяндады. Атап айтқанда инновациялық шешімдердің пайдасы үшін, соның ішінде байланыс серіктерінің жаңа түрлерінің шығуымен байланысты «KazSat-2R» жобасын тоқтату туралы шешім қабылданды. Бұл бюджеттің миллиардтаған теңге қаржысын үнемдеуге мүмкіндік береді.


/// 
26 тамызда Пәкістан Ислам Республикасының Премьер-министрі Наваз Шариф Қазақстанға ресми сапармен келеді. Сапар барысында екіжақты келіссөздер өтіп, бірқатар құжатқа қол қойылмақ.
27 тамызда Нұрсұлтан Назарбаевтың ТМД елдері мен ШЫҰ-ға мүше мемлекеттердің бас прокурорларымен кездесуі жоспарланған.  
Қазақстан Президенті сондай-ақ осы күні МАГАТЭ бас директоры  Ю.Аманоны және АҚШ-тың бұрынғы сенаторы С.Наннды қабылдайды.
Ал 28 тамызда Елбасы Қазақстанға ресми сапармен келген Сербия Президенті Томислав Николичпен кездеседі.
Сонымен қатар, Мемлекет басшысының сол күні ел Конституциясының 20 жылдығына арналған халықаралық конференцияға қатысуы жоспарлануда.
///
	 

	Астанада өткен Қазақстан халқы ассамблеясының XXI сессиясына қатысушылардан Мемлекет басшысы атына жылы лебізді хаттар, сондай-ақ Қазақстан халқы бірлігі күні мерекесіне байланысты құттықтаулар толассыз келіп түсуде.

	Өз хатында Қостанай облысындағы Сарыкөл ауданы халық театрының жетекшісі және режиссері В.Стародуб Ассамблея жұмысына тікелей қатысу оның маңыздылығын мүлде басқа қырынан ұқтыра түсетінін айтады.

	«Ыстық ықылас, достық, еліміздің жарқын болашағына деген сенім ахуалы әрдайым жадымызда сақталады. Бірге өткізген көп жыл ішінде тағдырымыз, өміріміз етене тоғысып, біз біртұтас қоғамға айналдық», – делінген хатта.

	Орал қаласындағы «Вайнах» чешен-ингуш мәдени-ағартушылық қоғамының төрағасы Д.Саратов тұрақтылық пен өркендеу кепілі болып отырған Қазақстан халқы ассамблеясының бірегей ұйым екеніне назар аударған.

	«Бірлікке саналуандылық арқылы бару бағытының дұрыстығын уақыт дәлелдеп берді. Біздің балаларымыздың болашағы зор, ал бізде салт-дәстүр, мәдениет пен тіліміздің бай мұрасы сақталатынына берік сенім бар», – деп жазады автор.

	Шығыс Қазақстан облысындағы орыс этномәдени бірлестігінің төрағасы Н.Зайцев өңірдегі барлық этномәдени бірлестіктер атынан елдегі татулық пен қоғамдық келісімнің нығайтылғаны үшін алғыс білдірген. Ол мемлекет экономикасының дамуына, этносаралық қарым-қатынастар мен азаматтық теңқұқықтылықтың нығаюына шығысқазақстандықтар бар күш-жігерін жұмсайтынына сендіреді. Осы пікірге домбырашы, Семей қаласының тұрғыны Ольга Сағындықова да қосылып, өзіне бүкіл ел-жұрт алдында өнер көрсетуге мүмкіндік берген сессияға қатысқанына қуанышты екенін білдіреді.

	Тараз қаласындағы «Шиват Цион» еврей этномәдени бірлестігі» төрағасының орынбасары, №2 мектептің директоры С.Гурская өзі басшылық ететін оқу орнында 37 ұлттың баласы оқитынын айтады.

	«Педагогикалық ұжымның қызметі этникалық және діни ерекшелігіне, әлеуметтік жағдайына қарамастан толеранттылық пен бір-біріне деген құрметті қалыптастыруға бағытталған. Мен тұрақтылық пен халықтың бірлігі басты орында тұрған елде өмір сүріп жатқанымды мақтан етемін», – делінген хатта.

	Жамбыл облысындағы «Вынхуа» дүнген мәдени орталықтары қауымдастығы» қоғамдық бірлестігі жастар орталығының жетекшісі З.Махусеев қазақстандық жастар алға қойылған барлық міндеттерді орындауға әзір екенін жеткізген.

	«Біз – жаңа елдің жас ұрпағымыз. Біздер көппіз, бәріміз әртүрліміз, бірақ тағдырымыз бір. Біз Сізді ұятқа қалдырмайтынымызға және Қазақстанның әлемдегі ең дамыған 30 мемлекеттің қатарына қосылуы үшін қолдан келгеннің бәрін жасайтынымызға сендіреміз», – деп жазады автор.

	Алматы облысы «Бірлік» жастар қауымдастығының атқарушы директоры Н.Белик өз тағдыры және туған Отанына айналған елге деген көзқарасы туралы айтқан.

	«Талдықорған – менің қалам, ал Қазақстан – менің елім, менің Отаным, ол мені сүйіспеншілікпен құшақ жая қабыл алды. Мен басқа республикада туып-өстім, Қазақстанға 17 жыл бұрын келдім. Соғысты көрген мен татулықты, өзара түсіністікті және келісімді бағалай білетін елге келдім», – делінген хатта.

	Қазақстан корейлері қауымдастығы Қарағанды филиалының төрағасы   Л.Ким жаңа Стратегияның Мемлекет басшысы айтқан жеті қағидатын өзінің аға ұрпақ қол жеткізген құндылық ретінде сақтап, еселеу және жастарға табыстау жөніндегі өсиет деп қабылдағанын атап өткен.

	«Біздің қарияларымыз өздері бастан өткерген репрессия уақытының қиыншылығы жағдайында да қаталданып кеткен жоқ, біздердің отбасыларымызда сол жылдардың сұмдығы жайында емес, өздеріне пана болған, соңғы тілім нанын бөліскен қазақтардың арқасында оянған болашаққа деген үміт туралы, сондай-ақ біз үшін өгей емес, Отан-анаға айналған осы мекенге риза болу керектігін айтып отыратын. Біз мұны ешқашан ұмытпаймыз және әрдайым олардың алдында қарыздармыз», – делінген хатта.

	ҚХА мүшесі Г.Яндиев Мемлекет басшысының басшылығымен Қазақстан бейбітшілік пен келісімді нығайту жөнінде орасан жұмыс атқарғанын атап өткен.

	«Орайлы сәтті пайдаланып, әрбір ананың көз жасы төгілмегені, әрбір баланың үрейді білмегені, қасиетті қазақ жеріне деген сеніміне селкеу түспегені үшін барлығымыздың ризашылығымызды Сізге айтқым келеді», – деп жазады автор.

	Қазақстан халқы ассамблеясының ақмолалық ғылыми-талдамалық орталығының мүшесі А.Ахетова әлемнің күрделі кезеңіндегі бірліктің маңыздылығына тоқталады.

	«Біздер, қазақстандықтар, елдің 17 миллион тұрғынының әрқайсысының бірліктің жасампаз, қауіпсіз, толерантты ахуалы мен өзімізді біріктіріп отырған тағдыр тоғыстырған шынайы бауырластығымызға деген орасан жауапкершілігінің ауқымын айрықша сезінеміз», – делінген хатта.

	Көкшетау қаласынан хат жолдаған З.Шуатаева да тұрақтылықтың, татулық пен келісімнің маңыздылығын атап айтқан.

	«Сіздің сөздеріңіздің қуаты, көзделген стратегияларымыздың салтанат құратынына деген берік сеніміңіз біздің әрқайсымызға әсер етті. Жастардың салиқалы сөздері, Сізге деген ризашылығы ерекше байқалады, болашақ біздікі екеніне еш күмән қалмайды», – делінген хатта.

	Қарағанды облысындағы Қазақстан халқы ассамблеясы ғылыми-сараптамалық тобының жетекшісі В.Молотов-Лучанский ҚХА жылдан-жылға күш алып, ел халқы алдында лайықты беделге ие болып келе жатқанын, өткен сессия осының айқын айғағы екенін айтқан.

	Қызылорда облысы қырғыз этномәдени бірлестігінің төрағасы С.Жұбатханов, Қызылорда облыстық «Понтийцы» грек этномәдени бірлестігінің төрағасы Ф.Алхазов және Маңғыстау облысы «Русское землячество» орыс этномәдени бірлестігінің мүшесі Н.Савченко халық үшін баршаға ортақ игілікке айналған қазақстандық татулық, руханилық және келісім қағидаттарының маңыздылығын атап өткен.

	Маңғыстау облысы «Салауат» башқұрт этномәдени бірлестігінің төрағасы У.Азнабаев, Атырау облысы «Вайнах» чешен-ингуш этномәдени бірлестігінің ардагері С.Акаев және Алматы облысының қазақ мәдениеті мен салт-дәстүрі орталығының төрағасы С.Шыныбаев 2015 жылды Қазақстан халқы ассамблеясы жылы деп жариялау туралы шешімді ерекше қуанышпен қабыл алған. 

	Қазақстан халқы ассамблеясының ақмолалық ғылыми-талдау орталығының мүшесі Б.Газдиева, Атырау облысы «Возрождение» этномәдени бірлестігінің өкілі Ю.Кустадинов, Қостанай облысы Алтын дала аулының тұрғыны  Т.Ситникова және Орал қаласындағы «КазАрмапром» ЖШС бас директоры С.Качало «Қазақстан-2050» стратегиясында қойылған міндеттердің орындалатынына сенім білдірген.
///
	 

	Кездесуде парламентаралық ынтымақтастықты одан әрі нығайту мәселесі талқыланды.

	Тараптар екі елдің парламенттері арасында ғана емес, экономикалық мәселелерде де сенімді диалог орныққанын қанағаттанушылықпен атап өтті. Бұл ретте энергетикалық саладағы табысты ынтымақтастық айрықша көрініс тапқан.

	– Қалыптасқан өзара тиімді инвестициялық серіктестік мәдени-гуманитарлық ынтымақтастықты кеңейтуге де жақсы негіз қалайды. Мәдени-білім беру бағытындағы алмасуларды, академиялық орта, шығармашылық қауымдастық өкілдері арасындағы байланысты күшейту қажет,– деп атап өтті Қазақстан Республикасының Мемлекеттік хатшысы.
///Кездесуде Елбасыға Түркі академиясының қызметі және Қазақстан Президентінің тапсырмаларының орындалуы жөнінде есеп берілді.  
Д.Қыдырәлі Нұрсұлтан Назарбаевқа «Болашаққа бағдар: рухани жаңғыру» мақаласына қатысты Академия жұмысының перспективалары, сондай-ақ БҰҰ штаб-пәтерінде өткізілген халықаралық симпозиум мен «Ұлы дала» гуманитарлық форумының нәтижелері туралы баяндады.
Д.Қыдырәлінің мәліметі бойынша, Халықаралық Түркі академиясы Моңғолия аумағында археологиялық қазба жұмыстарын жүргізіп, оның барысында көне түркі заманының жаңа жәдігерліктері табылған.
Мемлекет басшысы кездесу қорытындысы бойынша Академия жұмысын жоғары бағалап, бірқатар нақты тапсырма берді.

///
	 

	Қ.Жаңбыршин Мемлекет басшысына Есеп комитетінің биылғы негізгі жұмыс қорытындылары мен қаржылық бақылау органының алдағы кезеңдегі даму перспективалары туралы баяндады.

	Нұрсұлтан Назарбаев облыстардың, Астана мен Алматы қаласының ревизиялық комиссияларының жергілікті бюджеттердің атқарылу тиімділігін бағалау жөніндегі жұмыс қорытындыларымен, сондай-ақ республикалық бюджеттің өңірлерге трансферттер мен субвенциялар түрінде келіп түскен қаражаттарының жұмсалу жайымен танысты.

	Мемлекет басшысы бюджеттік жоспарлау сапасын арттырудың, мемлекеттік қаржылық бақылау органдарының қызметін үйлестіруді күшейтудің, сондай-ақ бюджет қаражаттарының тиімді пайдаланылуын қатаң бақылаудың маңыздылығын айтты.

	Қ.Жаңбыршин Есеп комитеті 2014 жылдың 8 айында 186 нысанда 16 бақылау-талдау шарасын жүргізгенін мәлімдеді. Анықталған құқық бұзушылықтың жалпы сомасы 1,2 есе өсіп, 342,3 миллиард теңгені,  соның ішіндегі қаржылық құқық бұзушылықтар 168,6 миллиард теңгені құраған. 77 лауазымды тұлға түрлі дәрежедегі жауапкершілікке тартылған.

	Сонымен қатар, Қ.Жаңбыршин республикалық бюджетті жоспарлау мен атқарудың жүйелі проблемалары туралы баяндады. Соның ішінде игерілмеген бюджет қаражатының көлемін анықтау әдістемесіндегі айырмашылықтар, сапасыз бюджеттік жоспарлауға тиісті жауапкершіліктің жоқтығы, мемлекеттік органдардың стратегиялық және бағдарламалық құжаттарының келісілмеуі атап өтілді. Сондай-ақ квазимемлекеттік сектор нысандарының бюджет қаражаты мен мемлекет активтерін тиімсіз пайдалану деректері де бар.

		Кездесу қорытындысы бойынша Мемлекет басшысы мемлекеттік қаржылық бақылау органдарының қызметін жетілдіруге және қаржылық құқық бұзушылықтардың алдын алуды күшейтуге бағытталған бірқатар нақты тапсырмалар берді. 

	 


///
	 

	Әңгімелесу барысында Қазақстан мен ЮНЕСКО ынтымақтастығының жай-күйі мен даму келешегі талқыланды.

	Нұрсұлтан Назарбаев біздің республикамыздың бұл ұйыммен бірлескен жобаларды іске асыру жөніндегі өзара іс-қимылын күшейту қажеттігіне ерекше назар аударды.

	О.Сүлейменов Астанада өткен «Ядролық сынақтарға тыйым салудан - ядролық қарусыз еркін әлемге» атты халықаралық конференцияның маңызын атап өтті.

	Сонымен қатар, О.Сүлейменов Қазақстан Президентін Астанаға «ЭКСПО-2017» бүкіләлемдік көрмесін өткізу құқығы берілуімен құттықтады және бұл оқиға еліміздің одан әрі экономикалық дамуы үшін маңызды рөл атқаратынын айтып өтті.
///Мемлекет басшысы Ұлы Отан соғысы қаһармандарының рухына тағзым етіп, монументке гүл шоғын қойды.
Салтанатты шара соңында Елбасы «Студенттер» саябағындағы шатырлар қалашығына барды және бұқаралық ақпарат құралдарының өкілдері алдында сөз сөйледі.
Нұрсұлтан Назарбаев соғыс ардагерлеріне алғыс айтып, оларды құттықтады, сондай-ақ жауға қарсы күресте көрсеткен ерлігі мен жанқиярлығын атап өтті.
– Соғыс ардагерлері біздің бақытты өмірімізге, тәуелсіздігімізге және аспанымыздың ашық болуына жол ашты. Біз бүгін «Отан қорғаушылар» монументіне гүл шоғын қойып, халқымыздың майдандағы және тылдағы қаһармандығы мен еңбегіне деген зор құрметімізді білдіреміз, – деді Қазақстан Президенті.
Мемлекет басшысы Екінші дүниежүзілік соғыс адамзат тарихында ондаған миллион адамның өмірі қиылған ең қанқұйлы соғыс болғанын айтты.
– Қаза тапқандардың қатарында қазақстандықтар да болды. Республикамыздың 6 миллион халқының 20 пайызы майданға аттанды. Олардың жартысы қайта оралған жоқ, – деді Нұрсұлтан Назарбаев.
Елбасы Жеңістің Қазақстан тәуелсіздігі тарихындағы маңызды рөліне тоқталып, оған ел халқының бірлігі арқасында қол жеткізілгенін атап өтті.
– Біздің ардагерлерге деген құрметіміз олардың ұлы ерлігінен кем түспеуге тиіс. Жеңіске ең алдымен еліміздегі барлық халықтың бірлігінің, бауырмалдығының және достығының нәтижесінде қол жетті. Біз қазір де осы ұранмен өмір сүріп келеміз, – деді Қазақстан Президенті.
Соңында Мемлекет басшысы барша қазақстандықтарды Жеңіс күнімен тағы да құттықтап, зор денсаулық және бақ-береке тіледі.







///Мемлекет басшысы Жапониядағы «Хагибис» тайфуны салдарынан қаза тапқан және әртүрлі жарақат алған адамдардың қайғыларын бөлісіп, Премьер-министр Синдзо Абэге көңіл айту жеделхатын жолдады.
– Қазақстан халқының және өз атымнан жақындарынан айырылған азалы отбасыларға қайғыларына ортақтасып көңіл айтамын. Апатта зардап шеккендердің тез арада сауығуын тілеймін,– делінген Қазақстан Президентінің жеделхатында.
///
	 

	Келіссөздер барысында екі елдің көшбасшылары сауда-экономикалық, инвестициялық, отын-энергетикалық,  көлік-транзиттік және мәдени-гуманитарлық ынтымақтастықтың негізгі бағыттарын қарастырды.

	Нұрсұлтан Назарбаев пен Си Цзиньпин екі елдің халықаралық және өңірлік ұйымдар аясындағы өзара іс-қимылдарына қатысты да бірқатар мәселелерді талқылады.

	Сонымен қатар, халықаралық күн тәртібіндегі өзекті жайттарға қатысты пікір алмасты.

	Қазақстан Президенті екі елдің арасындағы ынтымақтастық деңгейін жоғары бағалады.

	– Біздің елдеріміз отын-энергетика саласында белсене ынтымақтасуда. Бүгінде Қазақстан мұнайының 20 пайызын қытай компаниялары өндіруде. Қазақстан-Түрікменстан-Қытай газ құбыры да жақсы жұмыс істеп тұр, – деді Нұрсұлтан Назарбаев.

	Өз кезегінде ҚХР Төрағасы Қазақстан-Қытай қарым-қатынастарының оң қарқынын атап өтті.

	– Биылғы мамырда Сіз Қытайға табысты мемлекеттік сапармен барып, АӨІСШК саммитіне қатыстыңыз. Біздің Сізбен арамыздағы халықаралық және өңірлік ұйымдар аясындағы уағдаластықтарымыз белсенді түрде іске асып жатыр. Өзара іс-қимыл жалғасын табатын болады деп үміттенемін. Екі елдің игілігі жолында ынтымақтастығымызды жалғастыру үшін біз бар күш-жігерімізді жұмсауға әзірміз, – деді ҚХР Төрағасы.

	Нұрсұлтан Назарбаев ҚХР Төрағасын Қытай Халық Республикасының алдағы 65 жылдығымен құттықтап қытай халқына табыс пен бақ-береке тіледі. 



///Мемлекет басшысы Қазақстан халқы Ассамблеясының «Ел бірлігі – жаңарған Қазақстанның тірегі» атты XXXI сессиясының жұмысына қатысты.
Қасым-Жомарт Тоқаев өз сөзінде Ассамблея сессиясын Қазақстан халқының бірлігі күні қарсаңында өткізу игі дәстүрге айналғанын және мұның зор символдық мәні бар екенін атап өтті.
– Бірлік, татулық және бейбітшілік – біздің мызғымас құндылықтарымыз. Оның айрықша маңызды екенін қаңтар оқиғалары кезінде айқын сезіндік. Қазір қатерлі күндер артта қалды. Сол кезде  қандай қауіппен бетпе-бет келгенімізді уақыт өткен сайын ұғына түсеміз.  Шын мәнінде, біз мемлекеттілігімізді жоғалтып ала жаздадық. Халқымыз қаңтар қасіретінен сабақ ала білуі керек. Енді ондай жағдай қайталанбауы үшін қолдан келгеннің бәрін жасауға тиіспіз, – деді Президент.

Мемлекет басшысы жаңа сын-қатерлердың туындауына ықпал ететін геосаяси ахуалдың ушығып тұрғанына тоқталды. Оның пікірінше, мұндай жағдайда еліміздің азаматтық бірегейлігін нығайтып, отаншылдық рухты көтеруге баса мән беру керек.
–  «Бірлігіміз – әралуандықта» деген басты қағидатымыз ешқашан өзгермейді. Біз жас ұрпақты нағыз отаншыл азамат етіп тәрбиелеуіміз керек. Осы ретте саяси және қоғамдық плюрализмнің радикалды сипат алуына жол берілмейді. Әсіресе, азаматтарды кемсітуге, олардың ары мен намысын таптауға болмайды, – деді Қасым-Жомарт Тоқаев.
Президенттің пікірінше, Ассамблея құрылған уақыттан бері азаматтық бірлікті нығайтуға елеулі еңбек сіңірді.     
– Қазақстан халқы Ассамблеясы жаңа жағдайда біздің бейбітшілік пен келісім жөніндегі саясатымыздың берік әрі институционалды тірегі қызметін атқаратынына сенімдімін. Бүгінгі сессияның міндеті – Ассамблеяның саяси жүйені реформалау ісіндегі орны мен рөлін анықтау, оны әрі қарай дамытудың бағытын белгілеу.  «Біз әртүрліміз – біз теңбіз» қағидаты саяси жаңғырудың іргелі компоненті деген пікірді ұстанамыз, – деді Мемлекет басшысы.
 

Қасым-Жомарт Тоқаев өз сөзінде Қазақстан халқы Ассамблеясы қызметінің үш негізқұраушы басымдығын айқындап берді. Біріншісі – саяси реформаларды жүзеге асыру ісіндегі Қазақстан халқы Ассамблеясының рөлін күшейту.
– Қазақстан халқы Ассамблеясының Мәжілістегі квотасының жойылуы демократиялық сайлау стандарттарының сақталуына қатысты бірқатар мәселенің күн тәртібінен алынуына септігін тигізеді. Осы ретте Ассамблеядан ұсынылған сенаторлар жалпыұлттық интеграция мен этномәдени әралуандылық негізінде Қазақстандағы этникалық топтардың барлық мүддесін тиімді қарастыратын болады. Мұндай модель Қазақстанның парламенттік жүйесінің халықаралық тәжірибесі мен ерекшелігіне сай келеді, – деді Президент.

Мемлекет басшысы Қазақстан халқы Ассамблеясынан Сенат депутаттығына ұсынылатын үміткерлерді таңдаудың тиімді әрі ашық рәсімдерін әзірлеу қажет екенін атап өтті. Бұл мәселенің бәрі «Қазақстан халқы Ассамблеясы туралы» жаңартылған заңда көрініс табуға тиіс.
– Партиялық және сайлау жүйелерінің реформасы барлық азаматтың сайлау үдерістеріне қатысуы үшін жаңа мүмкіндіктер ашады. Іс жүзінде тұтас сайлау ландшафтын қамтитын жаңа партиялар пайда болады деп болжануда. Партиялық тізім, сондай-ақ бірмандатты округтар бойынша үміткерлерді сайлау Қазақстанның этникалық әралуандығын шынайы түрде көрсетеді. Сонымен қатар этносаралық факторды саясиландыруға және бұл тақырып бойынша арандатушылық сипаттағы талқылауларға да мүлде жол беруге болмайды, – деді Қасым-Жомарт Тоқаев.

Президент бұл бағытта Ассамблея тарапынан түсіндіру жұмыстары кең көлемде жүргізілуі қажет деп санайды.
– Елімізде тұратын барлық этнос өкілдерінің жалпыазаматтық құндылықтарды құрметтеуі және өздерін Қазақстанмен байланыстыруы аса маңызды. Бұл – Тәуелсіздік жылдарындағы біздің үлкен жетістігіміз. Оны жан-жақты нығайтуға міндеттіміз. Жаңа саяси жағдайда бейбітшілік пен келісімді және халықтың бірлігін аса маңызды санайтын азаматтардың партия ішіндегі дауысына басымдық беріледі, – деді Мемлекет басшысы.
Ақпараттық жұмыстарды күшейту және Қазақстан халқы Ассамблеясының қоғамдағы әлеуетін арттыру мәселесі екінші басымдық ретінде аталды. Қасым-Жомарт Тоқаевтың пікірінше, еліміздің әрбір азаматы жұртшылықтың алдына шыққанда ұлттық мүдде мен қазақстандық патриотизм қағидаттарын басшылыққа алуы керек. Бұл – аса маңызды.
– Болған және болатын сыртқы қақтығыстар азаматтарымыздың арасында ұлтаралық жанжал тудырып, жікке бөлінуге пайдаланылмауы керек. Оған жол беруге болмайды. Мұндай арандатушылықтар болып жатыр. Оны көріп отырмыз. Бірақ арандатушылар қайда тұрса да, қандай құжаттармен тұлғасын жасырса да, қалай құбылса да біздің бірлігімізге нұқсан келтіріп, мемлекетіміздің дербес саясат жүргізу құқығын бұза алмайды. Бейбітшілік пен тұтастық – басты құндылығымыз, онсыз болашақ жоқ екенін бәрі есте ұстауы керек. Біздің Қазақстаннан басқа Отанымыз жоқ, болмайды да, – деді Президент.

Мемлекет басшысы біздің алуантүрлі мәдениетімізді танытатын бірегей ақпаратты кеңінен таратуға, ауқымы кеңейіп келе жатқан қазақтілді аудиториямен тығыз жұмыс істеуге шақырды. Оның пікірінше, Қазақстанның дамуына өзге этностардың қосып жатқан үлесі туралы мемлекеттік тілде айту өте маңызды. Осы бағытта жұмыс істейтін БАҚ-қа қолдау көрсетіледі.
Қасым-Жомарт Тоқаев келесі айда жаңа диалог алаңы – «Ұлттық құрылтайдың» алғашқы отырысы өтетінін хабарлады. Бұл жиын елімізді дамытудың өзекті мәселелерін талқылау үшін қоғамды жұмылдыруға бағытталған.
– Бұл жалпыұлттық диалогтың әмбебап моделіне айналады. Құрылтайдың құрамына депутаттар, ҚХА мүшелері, сарапшылар мен құқық қорғаушылар, барлық өңірдің, сондай-ақ Азаматтық альянстың, қоғамдық кеңестердің, бейресми ұйымдардың, бизнес қауымдастықтар мен өндіріс саласының өкілдері кіреді. Ассамблея Ұлттық құрылтаймен бірлесіп, тиімді жұмыс істеуі керек. Себебі, түптеп келгенде, екеуінің мақсаты – ортақ. Ауқымды өзгерістерге жастардың да белсене қатысқаны абзал. Кеше тұңғыш рет Қазақстан халқы Ассамблеясының Жастар сессиясы өтті. Оның ұсынымдарын мұқият зерделеу қажет, – деді Мемлекет басшысы.

Үшінші басымдық – құқық қорғау қызметін күшейту. Осы бағытта Ассамблея медиацияға негізделген кәсіби келіссөз жүргізушілердің бірегей институтын қалыптастыруға кірісті.
– Этномедиация оқу орталығын құру керек. Онда тұрақты оқу курстарын ұйымдастырып, аудандық деңгейдегі мемлекеттік қызметшілердің басым бөлігі даярлықтан өтуге тиіс. Ақпарат және қоғамдық даму, Білім және ғылым министрліктеріне Мемлекеттік басқару академиясымен, ҚХА Хатшылығымен және басқа да уәкілетті органдармен бірлесіп, осы мәселе жөнінде жүйелі ұсыныстар енгізуді тапсырамын, – деді Қасым-Жомарт Тоқаев.

Президент Қазақстан қоғамның барлық саласы батыл өзгерістер жолына түскенін атап өтті. Осыған байланысты Конституцияға елдің саяси жүйесін түбегейлі өзгертетін толықтырулар енгізу туралы бастама көтерілді.
– Біз жаңа мемлекеттік модельге, мемлекет пен қоғамның өзара іс-қимылының жаңа форматына көшеміз. Бұл сапалы түрде өзгеруді Екінші Республика деп атауға болады. Жұмыс тобы Ата Заңның 33 бабына түзетулер әзірледі. Бұл – тұтас Конституцияның үштен бір бөлігі. Осы өзгерістерді енгізу туралы заң жобасы Конституциялық кеңестің қарауына жіберілді, жақын арада шешімін шығарады, – деді Президент.

Сонымен қатар Қасым-Жомарт Тоқаев әзірленген түзетулердің тарихи маңызы бар деп есептейді. Бұл мемлекеттілігімізді дамытудың жаңа кезеңін білдіреді.
– Осы реформалар қолға алынған кезде Конституцияға енгізілетін өзгерістер мен толықтырулардың жобасын Парламент қарайды деп ойлаған едік. Бұл – қолданыстағы заңнамада орныққан рәсімнің бірі.   Алайда, алдағы ауқымды әрі маңызды өзгерістер ел болашағына айрықша әсер етеді. Сондықтан мен Ата заңға өзгерістер мен толықтырулар енгізу жөнінде республикалық референдум өткізуді ұсынамын. Референдум – аса маңызды демократиялық институт. Алайда Қазақстанда ол соңғы рет 1995 жылы қазіргі қолданыстағы Конституция бекітілген кезде өткізілді. Одан кейін «Республикалық референдум туралы» Конституциялық заң қабылданды. Бірақ содан бері Конституцияға төрт рет өзгертулер енгізілгеніне қарамастан, ол іс жүзінде қолданылған жоқ. Конституцияны жалпыхалықтық дауыс беру арқылы өзгерту халық қалауының айқын көрінісі болады деп есептеймін. Референдум әрбір азаматқа ел тағдырын шешуге тікелей қатысуға мүмкіндік береді және жан-жақты демократияландыру мен Жаңа Қазақстанды құру жолындағы бағытымызды нығайтады, – деді Қасым-Жомарт Тоқаев.

Президент Жаңа Қазақстан дегеніміз, шын мәнінде, Әділетті Қазақстан екеніне тағы да тоқталды.
– Жаңа Қазақстан – қарқынды түрде өзгеріп жатқан әлемде ұлттық бірегейлігімізді нығайтудың жолы. Жаңа Қазақстан ұғымын сан-саққа жүгіртіп, бұрмалауға болмайды. Азаматтардың бәрін ортақ іске жұмылдырмайынша, мемлекеттік аппарат та, қандай да бір саяси шешімдер мен экономикалық тетіктер де елімізді жаңартуға қауқарсыз. Жаңа Қазақстанды құру үшін жеке және қоғамдық құндылықтар жүйесін толығымен реформалау қажет. Біз непотизм мен патернализмге, сыбайлас жемқорлық пен компрадоризмге түбегейлі тосқауыл қоямыз. Жаңа Қазақстан әділдіктің территориясына айналуы керек. Ол үшін тек заңның әріптерін ғана емес, рухын да ұстану қажет. Заңдар догма емес, ол азаматтардың өзекті мәселелерін шешу үшін жетілдіріліп отыруға тиіс. Заң, әділдік және тәртіп біздің бақуатты өмірімізді айқындайтын нақты факторларға айналады, – деді Мемлекет басшысы.

Қасым-Жомарт Тоқаев диалог мәдениетін қалыптастыру және қоғамда өзара түсіністік пен сенімді нығайту қажет екеніне арнайы тоқталды. Мұның бәрі елдің жарқын болашағы мен халықтың әл-ауқаты үшін қажет.
– Біз көзқарастарымыз бен наным-сенімдеріміздегі  айырмашылықтарға қарамастан, бір-бірімізді түсінуге және құрметтеуге тиіспіз. Бізді біріктіретін, күшейтетін, үйлестіретін ортақ құндылықтарға ұмтылуымыз қажет. Біздің «Әртүрлі көзқарас біртұтас ұлт» деген қағидамыз мызғымайды. Патриотизмнің жоғары құндылықтарын ұлтаралық артықшылық сезімімен алмастыруға, достық пен бірліктің орнына бір-біріне деген өшпенділікке жол берілмейді, – деді Президент.

Мемлекет басшысы төзбеушілік пен «өзіміз және өзгелер» деп бөлінудің кез келген көрінісінің қатаң түрде жолын кесуге шақырды.  Қасым-Жомарт Тоқаев Қазақстан халқы өзінің бірлігін сақтауға, нығайтуға тиіс. Тек бірлескен күш-жігер арқылы ғана Жаңа Қазақстанды құра аламыз деп есептейді.
– Біз барлық жоспарымызды міндетті түрде жүзеге асырамыз. Мен бұған кәміл сенемін. Біз Екінші Республиканы бірге құрамыз, Жаңа Қазақстанды бірге өркендетеміз! Әр азаматқа бірдей мүмкіндік беретін  әділ әрі дамыған мемлекет боламыз! Сөз соңында сіздерді алда келе жатқан Қазақстан халқының бірлігі күнімен және Ораза айт мерекесімен құттықтаймын!, – деді Қасым-Жомарт Тоқаев.

Сессия барысында Л.Н.Гумилев атындағы Еуразия ұлттық университетінің кафедра меңгерушісі Наталья Калашникова, «Қазақстан корейлері қауымдастығы» заңды тұлғалар бірлестігінің президенті Сергей Огай, «Халықаралық қазақ тілі қоғамы» қоғамдық бірлестігінің вице-президенті Максим Рожин, саяси шолушы Никита Шаталов, Л.Н.Гумилев атындағы Еуразия ұлттық университетінің проректоры Дихан Қамзабекұлы, «Азаттық Рухы» агенттігінің тілшісі Надежда Палинка, «Ахыска» түрік этномәдени орталығы» республикалық қоғамдық бірлестігінің Нұр-Сұлтан қалалық бөлімінің төрағасы Әскер Пириев және музыкант, блогер Алексей Лодочников сөз сөйледі.






///
	 

	Брифинг барысында Нұрсұлтан Назарбаев екіжақты стратегиялық ынтымақтастық аспектілерін талқылаумен қатар, еліміз үшін қызығушылық тудыратын ең өзекті мәселелер бойынша Қазақстанның қолдауға ие болғанын мәлімдеді.

	- Ең маңызды мәселелердің бірі трансшекаралық өзендерді пайдалануды реттеу болып табылады. Си Цзиньпин Қытай Қазақстан экономикасына нұқсан келтіруі мүмкін әрекетке бармайтынын мәлім етті. Осылайша, трансшекаралық өзендер мәселесі келісім жолымен шешілетін болады және бұл үшін біз жұмыс тобын құрамыз. Сондай-ақ, біз Қытайға қазақстандық бидайды экспорттау туралы және селекция мен өсімдік шаруашылығы өнімдері салаларындағы үздік тәжірибені енгізу үшін пайдаланылуы мүмкін үлгілі аграрлық нысанды бірлесіп құру туралы уағдаластық. Бұған қоса, келіссөздер барысында Тынық мұхитындағы Ляньюнган портында қазақстандық терминал құрылысын салу үшін жер беру туралы мәселе қаралды. Өйткені біз үшін Азия-Тынық мұхиты өңіріне шығу мүмкіндігі өте маңызды, - деді Қазақстан Президенті.   

	Мемлекет басшысы осы негізгі мәселелер жаңадан сайланған ҚХР төрағасының биылғы бірінші жартыжылдықта Қазақстанға алғашқы сапары барысында қарастырылатынын атап өтті.

	Сонымен қатар, Қазақстан Президенті CNPC компаниясының басшылығы республикамыздың оңтүстік өңірлері үшін маңызды мәнге ие «Бозой-Шымкент» газ құбыры құрылысын биылғы қазан айында аяқтау жөніндегі жоспарды бекіткенін айтты.

	Бұдан бөлек, Астанада жаңа ұлттық би және балет академиясының құрылысын салу ұсынылды, ол келешекте осы саладағы қытайлық университетпен ынтымақтастық орнатуы мүмкін.

	Нұрсұлтан Назарбаев Шанхайда ЭКСПО көрмесін ұйымдастыруда оң тәжірибесі бар Қытай Астанада ЭКСПО-2017 көрмесіне дайындық жасауға және өткізуге белсене қолдау көрсете алатынын атап өтті.

	- Ең бастысы - көрмеге бес миллион адамның келуі. Сондықтан мен 2017 жылды Қазақстанда Қытай туризмі жылы деп жариялау туралы ҚХР Төрағасымен келістім. Сонда бізге келушілер қатары артады және ҚХР-нің арнаулы павильоны салынатын болады. Бұл достас ел бізге өте ауқымды іс-шараны өткізуге көмектесетін болады, - деді Мемлекет басшысы.     
///
	 

	Кәрім Насбекұлы Көкірекбаев Жамбыл облысының әкімі болып тағайындалсын.

	 

	 

	Қазақстан Республикасының

	                Президенті                                                                                                Н.Назарбаев

	 

	 

	Астана, Ақорда,  2013 жылғы  20  желтоқсан

	           №  713
///Қасым-Жомарт Тоқаевқа Нұр-Сұлтан қаласының 2019 жылдың әлеуметтік-экономикалық көрсеткіштері туралы есебі беріліп, Президенттің Елорданы дамыту жөніндегі кеңесте берген тапсырмаларының орындалу барысы жайында баяндалды.
Сонымен қатар Алтай Көлгінов Мемлекет басшысына қаланы абаттандыру және жылыту маусымы жайында ақпарат берді.
Президент әкімге жұмыспен қамту, аз қамтылған отбасыларды қолдау, үлескерлердің мәселесін түбегейлі шешу және Нұр-Сұлтан қаласының инфрақұрылымдық дамуы бойынша берілген тапсырмаларды сапалы  және уақытылы орындау керектігін атап айтты.

///Мемлекет басшысы кездесу барысында қарауға ұсынылған барлық мәселелердің талқыланғанын атап өтті.
– Біздің қарым-қатынасымыздың негізгі өзегін сауда-саттық құрайды. Ол басқа да бағыттар бойынша өзара іс-қимылды дамыту мүмкіндігін қамтамасыз етіп отыр. Бүгінгі кездесу сауда айналымын ұлғайту қажеттігін айқындап берді. Өйткені, 140 миллион АҚШ доллары көлеміндегі қазіргі көрсеткіш біздің мүддемізге сай келмейді, – деді Нұрсұлтан Назарбаев.
Қазақстан Президенті екіжақты сауда-экономикалық байланыстар саласында пайдаланылмаған зор әлеует бар екеніне назар аударды.
– Елдеріміз мұны екіжақты сауданы одан әрі ұлғайту үшін пайдалануға тиіс. Қазақстан Әзербайжанға металлургия өнімін, экспортқа шығарылып жатқан локомотивтерді жеткізуге әзір. Әзербайжаннан келетін көкөніс көлемінің өзі бір жылда 12 есе өсті. Біз өзара келісіп, тауар айналымын таяу кезеңде 500 миллион АҚШ долларына дейін ұлғайта аламыз, – деді Мемлекет басшысы.
Одан соң Нұрсұлтан Назарбаев екі елдің көлік-транзит саласын дамытудың басымдығы бар бағыт екенін атап өтті.
– Қазақстанда Қытай шекарасынан Каспий теңізіне дейін ұзындығы 2000 шақырымдай болатын теміржол, сондай-ақ «Батыс Еуропа – Батыс Қытай» автожолы салынды. Олар өз нәтижесін бере бастады. Қазіргі уақытта жүктерді Қытай Халық Республикасынан Еуропаға Кавказ және Каспий теңізі арқылы жеткізу мәселесі туындап отыр. Бұл Әзербайжан үшін зор әлеуеттің бар екенін білдіреді, – деді Қазақстан Президенті.
Мемлекет басшысы әлемдік нарықта екі ел де маңызды рөл ие болып отырған энергетика саласындағы ынтымақтастықтың стратегиялық сипаты бар екенін айтты.  
– Біз мұнай және мұнай өнімдерін әлемдік нарықтарға, соның ішінде Әзербайжан аумағы арқылы да кідіріссіз жеткізуді қамтамасыз етуге мүдделіміз. Қазақстанда ірі жобаларды іске қосқанда біз құрал-жабдық өндірісі немесе өзге де өнімдер жергілікті жерде болу үшін қажетті жағдай жасауға тырысамыз. Осыған орай біз тиісті тәжірибе мен машық қалыптасқан салаларда бірлескен өндіріс кәсіпорындарын құру мүмкіндігін талқыладық, – деді Нұрсұлтан Назарбаев.
Кездесу кезінде Қазақстан Президенті халықаралық және өңірлік ұйымдар аясындағы өзара іс-қимыл мәселелері де әңгімеге арқау болғанын атап өтті.
– БҰҰ Қауіпсіздік кеңесінің тұрақты емес мүшесі ретінде Қазақстан өңірлік проблемаларға көңіл аударады. Біздің ел Әзербайжан мен Армения жанжалына қатысты БҰҰ аясында қабылданған қарарларда қол жеткізілген келісімдерді ұстанады. Қазақстан барлық елмен достық қатынасты қолдайды және әрқашан дау-дамайдың бейбіт реттелгенін қалайды, – деді Мемлекет басшысы.
Бұдан бөлек, Мемлекет басшысы терроризммен күрес саласында өзара іс-қимыл орнату қажеттігіне тоқталды.
Нұрсұлтан Назарбаев мәдени-тарихи құндылықтарымыздың ортақтығын және өзара қарым-қатынас жасауда шешілмеген түйткілдер жоқ екенін атап өтіп, кең ауқымды мәселелер жөнінде одан әрі өзара тиімді іс-қимыл үшін қажетті зор мүмкіндіктерге назар аударды.
– Бұл саладағы ынтымақтастықтың әлеуеті зор, ол шығармашылық зиялы қауым өкілдерінің, оқу орындары мен ғылыми мекемелердің тығыз байланысы арқылы жалғасып келеді. Қазақстанда тұрып жатқан 130 мың әзербайжан диаспорасы өкілдері мемлекеттеріміз арасындағы маңызды дәнекер болып саналады, – деді Қазақстан Президенті.
Соңында Мемлекет басшысы қонақжайлығы үшін Әзербайжан Президенті мен халқына алғыс білдіріп, бақ-береке және игілік тіледі.
Нұрсұлтан Назарбаев И.Әлиевті Астана қаласында өтетін Шанхай ынтымақтастық ұйымы отырысына және «ЭКСПО-2017» халықаралық көрмесінің ашылу салтанатына құрметті қонақ ретінде қатысуға шақырды.
И.Әлиев қарым-қатынасымыздың берік негізі бар екенін, жүргізілген  келіссөздер мен қол қойылған құжаттар соның дәлелі болып саналатынын айтты.
Әзербайжан көшбасшысы халықаралық аренада екі елдің өзара тиімді іс-қимыл орнатып отырғанын атап өтті.
– Халықаралық және өңірлік құрылымдар аясында саяси өзара іс-қимылдың белсенді дамып келе жатқаны байқалады. Нұрсұлтан Назарбаевты және Қазақстан халқын БҰҰ Қауіпсіздік Кеңесінің тұрақты емес мүшесі болып сайланумен тағы да құттықтаймын, – деді И.Әлиев.
Әзербайжан Президенті осы жолғы сапар аясында сауда-экономикалық ынтымақтастықтың барлық қыры жан-жақты талқыланғанын айтты.
– Жақын арада ведомствоаралық үкімет комиссиясы отырысын өткізу туралы шешім қабылданды. Елдеріміздің екіжақты тауар айналымы көлемін арттыруға мүмкіндік беретін экспорттық ұстанымдары талқыланатын болады. Әзербайжанның Қазақстан экономикасына немесе керісінше Қазақстанның Әзербайжанға салған инвестициясының өскені – қуантарлық жайт. Бұған екі тараптан да зор мүдделілік бар, – деді И.Әлиев.
Соңында Әзербайжан көшбасшысы екіжақты келіссөз барысында сауда-экономика, көлік және энергетика мәселелері жөніндегі талқылаулардың бәрі сындарлы сипатта болғанын атап өтті.
***
Мемлекет басшысының Әзербайжанға ресми сапары аясында төмендегідей құжаттарға қол қойылды:
– «Қазақстан теміржолы» ұлттық компаниясы» акционерлік қоғамы мен «Әзербайжан теміржолы» жабық акционерлік қоғамы арасындағы Логистика және теміржол көлігі машинасын жасау саласындағы стратегиялық ынтымақтастық туралы келісім;
–Қазақстан Республикасының Үкiметi мен Әзербайжан Республикасының Үкiметi арасындағы 1996 жылғы 16 қыркүйектегі Табыс пен мүлiкке қосарланған салық салуды болдырмау және салық төлеуден жалтаруға жол бермеу туралы конвенцияға өзгерістер мен толықтырулар енгізу туралы Қазақстан Республикасының Үкiметi мен Әзербайжан Республикасының Үкiметi арасындағы хаттама;
– Қазақстан Республикасының Үкіметі мен  Әзербайжан Республикасының Үкіметі арасындағы Халықаралық автомобиль қатынасы туралы келісім;
– Қазақстан Республикасының Сыртқы істер министрлігі мен Әзербайжан Республикасының Сыртқы істер министрлігі арасындағы 2017-2018 жылдарға арналған ынтымақтастық бағдарламасы;
– Қазақстан Республикасының Үкіметі мен Әзербайжан Республикасының Үкіметі арасындағы Өсімдіктер карантині және оларды қорғау саласындағы ынтымақтастық туралы келісім;
– Қазақстан Республикасының Президенті Нұрсұлтан Назарбаев пен Әзербайжан Республикасының Президенті Ильхам Әлиевтің бірлескен декларациясы.

//////
	 

	Кездесу барысында ғылыми кадрларды даярлау, жастар саясаты, талантты қазақстандықтарға қолдау көрсету мәселелері талқыланды. К.Аухадиев Алматыға ерекше мәртебе беру туралы Мемлекет басшысы қабылдаған шешім елдің ірі мегаполисін дамытуға қуатты серпін беретінін атап өтті.

///
	 

	Сапар барысында Қазақстан Президентінің Шанхай ынтымақтастық ұйымына мүше мемлекеттер басшылары кеңесінің отырысына қатысуы, сондай-ақ шет мемлекеттер көшбасшыларымен бірқатар екіжақты кездесулер өткізуі жоспарланған. 
/// 
Мемлекет басшысының Жарлығымен Ербол Тұрмаханұлы Орынбаев Қазақстан Республикасы Президентінің көмекшісі қызметінен босатылды.
*  *  *
Мемлекет Басшысының Өкімімен Замир Садықұлы Сағынов Қазақстан Республикасы Инвестициялар және даму министрлігінің жауапты хатшысы қызметіне тағайындалды.
*  *  *
Мемлекет Басшысының Өкімімен Қазақстан Республикасы Президенті Әкімшілігінің Әлеуметтік-экономикалық мониторинг бөлімінің меңгерушісі Данияр Талғатұлы Ақышевқа Қазақстан Республикасы Президентінің көмекшісі міндетін уақытша атқару жүктелді.
///
	 

	Отырысқа ШЫҰ-ға мүше мемлекеттердің басшылары: ҚХР-дан – Си Цзиньпин, Қырғызстаннан – А.Атамбаев, Ресейден – В.Путин, Тәжікстаннан – Э.Рахмон және Өзбекстаннан – И.Каримов қатысты.

	Отырыс барысында Қазақстан Президенті әлемдегі тұрақсыз геосаяси және геоэкономикалық ахуал жағдайында Шанхай ынтымақтастық ұйымы үшін басымдығы бар міндет саналатын бірқатар өзекті мәселелерді айқындап берді.  

	Мемлекет басшысы негізгі мәселелердің бірі ретінде ШЫҰ-ға мүше мемлекеттер арасындағы шешілмеген шекара проблемаларын атады. Ол сенім шараларын нығайтуды және шекара ауданында қарулы күштерді қысқартуды қарастыратын ШЫҰ-ның Шанхай және Мәскеу келісімдері секілді базалық құжаттарының ережелерін сақтаудың айрықша маңыздылығына назар аударды.

	Нұрсұлтан Назарбаев азық-түлік қауіпсіздігін қамтамасыз ету ШЫҰ-ға мүше мемлекеттердің экономикалық ынтымақтастығының маңызды бағыттарының бірі саналатынын айтты.

	 - Сарапшылардың болжауынша, 2050 жылға қарай Жер жүзінің халқы 9 миллиардқа жетеді. Сонымен бір мезгілде таяу 10 жылда ауа райының ауытқуы салдарынан азық-түлік өндірісінің көлемі қысқарады. Мұндай беталыс Азық-түлік қауіпсіздігін қамтамасыз ету тетіктерін құру және соған сәйкес Ынтымақтастық бағдарламасын бекіту туралы Қазақстанның бастамасын талқылауды жаңғырту қажеттігін көрсетеді, - деді Мемлекет басшысы.

	Сонымен қатар, Қазақстан Президенті су тапшылығы мәселесі өңірдегі тұрақтылық пен қауіпсіздікке ықпал ететін салмақты проблема екендігіне тоқталды. Осыған байланысты Мемлекет басшысы Қазақстан ұсынып отырған Су комитетін құру осы мәселені шешу бағытындағы ынтымақтастықтың іс жүзіндегі тетігіне айналуы мүмкіндігін айтты.

	Соңында Мемлекет басшысы отырысқа қатысушылардың назарын ШЫҰ аясындағы бірқатар мәселелерге аударды. Соның ішінде Елбасы ШЫҰ басымдықтарының жекелеген қатысушы-мемлекеттердің ұлттық мүдделерімен сәйкеспеуі салдарынан жүзеге асуы тежеліп отырған жобалар мен бастамаларды, сондай-ақ бірқатар маңызды экономикалық жобалардың ілгерілеуін қиындатып отырған қаржылық ресурстардың жоқтығын атады. 



///Қазақстан Президенті Санкт-Петербург қаласы метросындағы жарылыс салдарынан адамдардың қаза болғаны туралы хабарды зор күйзеліспен қабылдады.
«Бұл оқиға қабырғамызды қайыстырды, Ресей Федерациясы халқының ауыр қайғысына шын ниетімізбен ортақтастығымызды білдіреміз», – делінген жеделхатта.
Мемлекет басшысы қаза болғандардың туыстары мен жақындарына барша Қазақстан халқының және жеке өзінің атынан көңіл айтты, сондай-ақ зардап шеккендердің тезірек сауығып, отбасыларына оралуына тілектестік білдірді.
///
	 

	Қазақстан Президентіне әуежайдың 3,4 млрд. теңге көлеміндегі жеке инвестиция есебінен іске асырылатын ұшу-қону алабын қайта құрылымдау жобасы таныстырылды.  

	Бұл жобаны жүзеге асыру нәтижесінде алаптың ұзындығы 3,5 шақырымды құрайтын болады, ол қазіргі заманғы ұшақтардың барлық түрін қабылдауға мүмкіндік береді.

	Бұған қоса, әуежай иелері аяқталуы келесі жылдың көктеміне жоспарланған жолаушылар терминалына да қайта құрылымдау жұмыстарын жүргізуде. Алаңы 5,5 мың шаршы метрлік жаңа жолаушылар терминалы барлық заманауи талапқа сай келеді және жоғары деңгейде көрсетілетін қызмет пен жолаушылар ағынының айтарлықтай өсуін өзара үйлестіруге мүмкіндік береді.
///
	 

	«Ганьсу провинциясында болған жойқын жер сілкінісі салдарынан көптеген жанның қайтыс болғаны және зардап шеккені туралы жайсыз хабарды терең күйзеліспен қабылдадым», – делінген жеделхатта.

	Мемлекет басшысы Қазақстан халқының және жеке өз атынан қаза болғандар мен зардап шеккендердің туған-туыстарына, сондай-ақ бүкіл Қытай халқына қайғыларына ортақтасып, көңіл айтты.
///
	 

	29 қыркүйекте Қазақстан Президенті Астраханьда (Ресей Федерациясы) өтетін Каспий маңы мемлекеттері басшыларының төртінші саммитіне қатысады деп жоспарлануда.

	Іс-шараға сондай-ақ Әзербайжан Президенті Ильхам Әлиев, Иран Президенті Хасан Рухани, Ресей Президенті Владимир Путин және Түрікменстан Президенті Гурбангулы Бердымұхамедов қатысады. 
/// 
17 ақпанда Нұрсұлтан Назарбаевтың Қазақстанда тіркелген шетелдік дипломатиялық миссиялар басшыларымен кездесуі жоспарланып отыр.
Ал 18 ақпанда Қазақстан Президентінің Ресей Қауіпсіздік Кеңесінің Хатшысы Николай Патрушевпен кездесуі жоспарланған. 
///Қазақстан Қарулы Күштерінің Бас қолбасшысы нысанды аралау барысында 5573 әскери бөлімінің макет-үлгісімен және ақпараттық тақтасымен, жатын және қызметтік инфрақұрылымдарының жағдайымен танысты. Сондай-ақ, әскерилердің оқу-жаттығу нысандары мен қару-жарақ көрмесін аралады.
Қазақстан Президенті Ұлттық гвардияның командалық құрамымен және әскери қызметшілермен әңгіме барысында олардың елдегі тұрақтылықты сақтауда, азаматтар мен қоғамның қауіпсіздігін қамтамасыз етуде маңызды міндеттер атқарып жүргенін атап өтті. Сонымен қатар, әскерилердің әлеуметтік мәселелеріне арнайы тоқталды.
– Кредиторлық қарыздар, әсіресе баспанаға төлем – өз алдына жеке мәселе. Үкімет осы қарыздарды толық өтеу үшін түпкілікті шара қабылдауы қажет. Әскерилердің әлеуметтік мәселесі туралы сөз жүзінде айтылып, іс жүзінде тиісті міндеттемелердің орындалмауына жол берілмеу керек, – деді Қасым-Жомарт Тоқаев.
Мемлекет басшысы Үкімет пен Ішкі істер министрлігіне әскери бөлімшелердің жауынгерлік дайындығын шыңдап, құрылымдардың материалдық-техникалық жабдықталуын жақсарту жөнінде тапсырма берді.








///Әңгіме барысында Нұрсұлтан Назарбаев пен Владимир Путин екіжақты ынтымақтастықтың ахуалы мен перспективаларын, сондай-ақ күн тәртібіндегі өңірлік және халықаралық мәселелерді талқылады.
Сонымен қатар, Мемлекеттер басшылары Астанада биылғы 3-4 мамырда өткен Сирияға қатысты халықаралық кезекті кездесу қорытындылары жөнінде пікір алмасты.
Телефон арқылы сөйлесуге Ресей жағы бастамашы болды.
///Кездесуде Қазақстан мен Ресей арасындағы ынтымақтастықтың ауқымды мәселелері қаралды.
Президент коронавирус індеті кезінде Ресей Федерациясының Қазақстанға көрсеткен көмегі үшін алғыс білдірді.
Мемлекет басшысы елдеріміздің арасындағы екіжақты және медицина мен денсаулық сақтау салаларындағы халықаралық ұйымдар аясындағы, оның ішінде жаңа бастамалар мен жобаларды іске асыру шеңберіндегі қарқынды ынтымақтастықты одан ары жалғастырудың маңызын атап өтті.
Кездесуде сондай-ақ Еуразиялық экономикалық одақ қызметімен байланысты мәселелер және жоғарғы деңгейдегі ЕАЭО кездесуіне, сонымен қатар, Ұжымдық қауіпсіздік шарт ұйымының алдағы саммитіне дайындық барысы талқыланды.


///
	 

	Ұжымдық хатта студенттер Елбасының «Нұр Отан» ХДП «Жас Отан» жастар қанатының II съезінде сөйлеген сөзін зор ықыласпен тыңдағандықтарын жазады. Олар съезде қабылданған «Жас Отан» жастар қанатының 2020 жылға дейінгі стратегиясы  еліміздегі жастар саясатының одан әрі дамуына жаңа серпіліс беретінін атап өтеді. Сонымен қатар, бұл маңызды құжат кез келген азаматтың сапалы білім алуын, ғылыми әлеуетін арттыруын және әлеуметтік қорғалуын қамтамасыз ететініне сенім білдіреді.

	«Қазіргі кезде ғылыми жобалар мемлекет тарапынан қаржыландырылып келеді. Бұл бүгінгі күннің басты талабы екендігі шүбәсіз. Сондықтан да Сіздің қолдауыңыздың нәтижесінде әрбір өнертапқыш қазақстандық жастың тың идеялары мен өзекті жобалары Қазақстанның индустриалды-инновациялық даму жөніндегі мемлекеттік бағдарламасының іске асырылуына үлес болып қосылады деген үміттеміз» делінген хатта.

	М.Әуезов атындағы Оңтүстік Қазақстан мемлекеттік университетінің студент жастары атынан ұжымдық хатқа Б.Дүйсебеков, Е.Сайрамбай, А.Ертас және Д.Ли қол қойған.        
///Мәдениет және спорт министрі Мемлекет басшысына бұған дейін берілген тапсырмалардың орындалу барысын, атап айтқанда, мәдениет және спорт қайраткерлерінің әлеуметтік жағдайын жақсарту, отандық туризмді дамыту секілді мәселелер бойынша баяндады. Сонымен қатар министрліктің мұрағат, тіл саясаты бағытында атқарып жатқан жұмыстары жайында мәлімет берді.
Президент Қасым-Жомарт Тоқаев басталған жұмыстарды өз деңгейінде жалғастырып, тиянақты әрі сапалы орындау бойынша бірқатар тапсырма берді.
/// 
Мемлекет басшысы қазақстандықтар сайлауда тағы да тұтастығы мен бірлігін  паш еткенін атап өтті.
– Бүкіл Қазақстан кеше бір кісідей дауыс беруге келді. Мен азаматтардың отбасыларымен, балаларымен, немерелерімен сайлау учаскелеріне келгенін көрдім. Бұл үлкен жауапкершілік жүктейді, халқымыз өзінің тұрмысын, әл-ауқатын жақсартып, балаларын тәрбиелеуі және болашаққа сеніммен қарауы үшін не істеу керектігі туралы күні-түні ойлануға мәжбүрлейді, – деді Қазақстан Президенті.
Нұрсұлтан Назарбаев ел халқы сайлауға қатысу арқылы саяси мәдениетінің биік екенін көрсетіп, Президентке ғана емес, өз болашағына да дауыс бергенін айтты.
Елбасы сондай-ақ президенттік сайлауды ұйымдастыруға және өткізуге белсене қатысқан баршаға рақмет айтты.
Мемлекет басшысы сайлаудан кейін ауқымды жұмыс күтіп тұрғанына тоқталды.
– Біз Қазақстанды индустрияландыруды аяғына жеткізуге, балама экономика қалыптастыруға, сапалы табыс және кәсіби біліктілікпен байланысты жаңа жұмыс орындарын ашуға тиіспіз. «Нұрлы жол» бағдарламасын жүзеге асырып, экономикалық байланыстарымызды белсендіру және транзитті мемлекетке айналу үшін бүкіл Қазақстанды жолдармен қамтуға тиіспіз. Осының бәрі – жаңа кезең, сіз бен біз атқаруға тиісті ауыр жұмыс. Мен ел алдында тұрған жаңа міндеттерді жүзеге асыруда бәрімізге табыс тілеймін, – деді Қазақстан Президенті.
Нұрсұлтан Назарбаев ішкі және сыртқы саясаттағы негізгі басымдықтардың сақталатынын айтты.
– Біз ішкі татулықты сақтаймыз, сондай-ақ одақтастарымыз бен серіктестеріміздің алдындағы міндеттемелерімізге адал боламыз. Өз ішіміздегі келісімді нығайтып, біздің өңірдегі және бүкіл планетадағы бейбітшілікке атсалысамыз. Бізге сенеді, сондықтан біз қақтығыс болған жердің бәрінде қантөгісті тоқтатуға үндейміз. Біз көпконфессиялы және көпэтносты елдің тату өмір сүре алатынын көрсетіп отырған Қазақстанның тәжірибесіне қарауға шақырамыз, – деді Мемлекет басшысы.
Соңында Қазақстан Президенті көрсетілген сенім үшін тағы да алғыс айта отырып, қазақстандықтарға амандық, елімізге татулық пен тыныштық тіледі. 





///
	 

	Отырыста сөйлеген Нұрсұлтан Назарбаев ШЫҰ-ның 2025 жылға дейінгі даму стратегиясын қабылдау ұйымды бұдан әрі күшейтудің айқын бағдарлары мен перспективаларын айқындап беретінін айтты. Атап айтқанда, ШЫҰ-ға мүше-мемлекет мәртебесін беру тәртібін және Өтініш беруші мемлекеттің міндеттемелері туралы меморандумды бекіткен жөн.

	Қауіпсіздік саласындағы ынтымақтастықты Қазақстан Президенті ШЫҰ аясындағы маңызды басымдық ретінде атай отырып, Шекара мәселелері бойынша ынтымақтастық пен өзара іс-қимыл туралы келісімге тезірек қол қою ШЫҰ-ға мүше мемлекеттер арасындағы шекаралар аумағында сенім шараларын нығайтуға септігін тигізетінін айтты.

	Мемлекет басшысы Терроризмге қарсы өңірлік құрылым қызметін одан әрі жетілдіру үшін Астананың күш-жігер жұмылдыруға әзір екенін де атап өтті. Бұл үдеріс жан-жақты ойластырылуға және барлық тараптың мүддесі ескерілуге тиіс.

	Сонымен бірге Қазақстан Президенті ШЫҰ Энергетикалық клубы жұмысының маңыздылығына да тоқталды.

	– Қазақстан Клубтың алғашқы төрағасы ретінде Жоғары деңгейдегі топ отырысын ұйымдастырды. Біз тараптарды биылғы қарашада Астанада өтетін «Жаңғыртылатын энергияны пайдалану және дамыту келешегі» атты конференцияға белсене қатысады деп үміттенеміз, – деді Нұрсұлтан Назарбаев.

	Нұрсұлтан Назарбаев ШЫҰ Іскерлік кеңесі мен ШЫҰ Банкаралық бірлестігі жұмысын жандандыру қажеттігіне де назар аударды.

	Мемлекет басшысы ұлттық үйлестірушілердің байқаушы-мемлекеттердің өкілдерімен кездесу тетігін ШЫҰ Үйлестіруші кеңесіне айналдыруды ұсына отырып, ШЫҰ бойынша диалог серіктестері мен байқаушы-мемлекеттердің өзара ықпалдастығын тереңдетуге назар аударды. 

	Сонымен қатар, Нұрсұлтан Назарбаев Ауғанстанда тұрақтылықты қамтамасыз ету және ішкі сындарлы диалогты қалыптастыру кезек күттірмейтін міндеттердің қатарында тұрғанын айтты. Бұл ретте осы елдің экономикасын қалпына келтіруге атсалысу басымдыққа ие болып қала бермек.

	Қазақстан Президенті Иран мен «алтылық» елдері иранның ядролық бағдарламасы бойынша жалпыға бірдей әрі ұзақмерзімді келісімге 2014 жылдың қарашасына дейін қол жеткізеді деп үміттенетінін жеткізді.

	Мемлекет басшысы Украинадағы ахуалды бейбіт реттеудің маңыздылығын айтты.

	– Дағдарыстың ауқымы мен әсері әлдеқашан бұл елдің шегінен шығып кетті. Шығыс Украинадағы ахуал кезек күттірмейтін шаралар мен әрекеттерді талап етеді. Түйткілді шешудің ұзақмерзімді бірден-бір жолы – саяси диалог, – деді Қазақстан Президенті.

	Нұрсұлтан Назарбаев биылғы 26 тамызда өткен Минск кездесуінің маңыздылығына тоқтала келіп, тараптардың игі ниеті мен сындарлы ұстанымы Байланыс тобының 2014 жылғы 5 қыркүйектегі «бейбіт» хаттамасы аясындағы нақты қадамдарды жүзеге асыруға мүмкіндік беретінін атап өтті.

	 Қазақстан Президенті Таяу Шығыстағы жағдайдың күрделі екенін айтты.

	 – Сирия, Ливия, Ирак, Палестина-Израиль қақтығысы бағынудан кеткен тұрақсыздық ошағына айналды. Өңір терроризм иірімінің тұңғиығына батып барады. Деструктивті элементтер тек қана өңірлік емес, халықаралық қауіпсіздікке де тікелей қатер төндіре бастады, – деді Нұрсұлтан Назарбаев.

	Кездесу қорытындысында Мемлекет басшысы Ресей Президенті В.Путинді ШЫҰ-ның алдағы төрағалығымен құттықтап, Ресейге осы міндетті атқаруда табысты жұмыс тіледі.

	***

	Отырыс қорытындысы бойынша Шанхай ынтымақтастық ұйымына мүше мемлекеттер басшылары төмендегі құжаттарға қол қойды:

	1. Шанхай ынтымақтастық ұйымына мүше мемлекеттер басшыларының Душанбе декларациясы.

	2. Шанхай ынтымақтастық ұйымына мүше-мемлекет мәртебесін алу мақсатында өтініш беруші мемлекеттің міндеттемелері туралы типтік меморандум туралы Шанхай ынтымақтастық ұйымына мүше мемлекеттер басшылары кеңесінің шешімі.

	 3. Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымына мүше мемлекет мәртебесін беру тәртібін бекіту туралы шешімі.

	4. Шанхай ынтымақтастық ұйымына мүше мемлекеттер басшылары кеңесінің Шанхай ұйымының 2025 жылға дейінгі даму стратегиясының жобасы туралы шешімі.

	5. Шанхай ынтымақтастық ұйымына мүше мемлекеттер басшылары кеңесінің Екінші дүниежүзілік соғыста фашизмді жеңген Жеңісінің 70 жылдығын мерекелеу жөніндегі шешімі.

	6. Шанхай ынтымақтастық ұйымына мүше мемлекеттер басшылары кеңесінің Шанхай ынтымақтастық ұйымына қатысушы мемлекеттер шешімдерінің күшін жою туралы шешімі.

	7. Шанхай ынтымақтастық ұйымына мүше мемлекет басшылары кеңесінің Шанхай ынтымақтастық ұйымының рәмізі туралы ережесін бекіту туралы шешімі.

	 8. Шанхай ынтымақтастық ұйымына мүше мемлекет басшылары кеңесінің Шанхай ынтымақтастық ұйымының өткен жылғы қызметі туралы ШЫҰ Бас хатшысының баяндамасын бекіту туралы шешімі.

	 9. Шанхай ынтымақтастық ұйымына мүше мемлекеттер басшылары кеңесінің Шанхай ынтымақтастық ұйымының Өңірлік терроризмге қарсы құрылымының 2013 жылғы қызметі туралы ШЫҰ Өңірлік терроризмге қарсы құрылымы кеңесінің баяндамасын бекіту туралы шешімі.

	Сонымен қатар, Шанхай ынтымақтастық ұйымына мүше мемлекеттер басшылары кеңесі отырысының қорытындысы бойынша ақпараттық хабарлама қабылданды.  

	Сондай-ақ Шанхай ынтымақтастық ұйымына мүше мемлекеттер басшыларының қатысуымен Шанхай ынтымақтастық ұйымына мүше мемлекеттердің үкіметтері арасында халықаралық автомобиль тасымалына қолайлы жағдай жасау туралы келісімге де қол қойылды. 



/// 
Мемлекет басшысы, Қазақстан халқы ассамблеясының төрағасы Нұрсұлтан Назарбаевтың төрағалығымен Бейбітшілік және келісім сарайында өткен сессия «Мәңгілік Ел: бір ел – бір тағдыр» тақырыбына арналды.
Сессия жұмысына 1500-ден аса адам қатысты, олардың қатарында ассамблеяның барлық өңірлердегі мүшелері мен ардагерлері, республикалық және өңірлік этномәдени бірлестіктердің төрағалары, Парламент депутаттары, орталық атқарушы органдардың, саяси партиялардың, діни бірлестіктердің, үкіметтік емес ұйымдардың, шетел мемлекеттерінің дипломатиялық миссияларының басшылары, жоғары оқу орындарының ректорлары, ғылыми және шығармашылық зиялық қауым және БАҚ өкілдері бар.
Мемлекет басшысы сессияға қатысушыларды Ассамблеяның 20 жылдығымен құттықтап, бұл мекеме ел үшін күрделі кезеңде құрылғанын айтты.
– Біз республиканың тағдырын өз қолымызға алдық. Сөйтіп, бүгінде бүкіл әлемге беделді мемлекет қалыптастырдық. Біз мұны өзіміздің бақытымыз үшін және қазіргі, сондай-ақ келешек ұрпақтың игілігі үшін жүзеге асырдық, – деді Қазақстан Президенті.
Нұрсұлтан Назарбаев Қазақстан аумағында бүкіл ХХ ғасыр бойы көпэтникалық халықты қалыптастырған күрделі үдеріс жүргенін, соның нәтижесінде елімізге 5,6 миллион адам қоныстандырылғанын атап өтті.
Қазақстан Президенті «Стратегия – 2050»,  жаңа индустрияландыру, «Нұрлы жол» бағдарламасы, бес халықтық реформа, «Мәңгілік ел» сынды барлық бастамалар алдағы көптеген жылдарға есептелгеніне, оларды тек бүкіл халықтың пәрменді қуат-күші арқылы жүзеге асыруға болатынына назар аударды.
– Бұған болашағы ортақ ұлт қана қабілетті. Біз халық бірлігінің бірегей әрі бұған дейін еш жерде қайталанбаған үлгісін қалыптастырудамыз. Бізді, біріншіден, ортақ үйіміз – Қазақстанға деген сүйіспеншілік біріктіреді. Екінші, біздің ежелгі жеріміздің тарихына және тілдерді дамытуға қатысты қоғамдық келісім. Үшінші, бүгінімізге және мемлекетіміз бен оның азаматтарының ұлы болашағына деген нық сенім. Біздің Мәңгілік еліміздің өзегі – осы, – деді Мемлекет басшысы.
Нұрсұлтан Назарбаев осыған байланысты Ассамблеяның бүгінгі орталық міндеті бес реформаны жүзеге асыруға, бірінші кезекте, болашағы біртұтас ұлт қалыптастыруға белсене қатысу болып саналатынын атап айтты.
Сессияда ҚХА ардагерлері, шетелдік қонақтар, өңірлерден келген делегаттар, спортшылар, жұмысшы мамандық иелері, бюджеттік мекемелер мен жастар ұйымдарының өкілдері, Солтүстік полюске сапарлаған алғашқы қазақстандық шаңғы экспедициясына қатысушылар сөз сөйледі. Олар елдің орнықты дамуына негіз болып отырған тұрақтылық пен қоғамдық келісімді сақтаудың маңыздылығын атап өтті.
Сессия барысында елдің этномәдени бірлестіктерінің өкілдері Л.Ни мен О.Дымов Қазақстан халқы Ассамблеясы төрағасының орынбасарлары болып тағайындалды.
Сонымен қатар Мемлекет басшысы Ассамблеяны құру ісінің бастауында тұрған ҚХА мүшелері мен этномәдени бірлестіктердің белсенділеріне «Қазақстан халқы ассамблеясына 20 жыл» мерейтойлық медальдарын тапсырды
Ассамблея XXII сессиясының қорытындысы бойынша Үндеу қабылдады, онда Мемлекет басшысының бастамасымен жарияланған Қазақстан халқы ассамблеясы жылы татулық пен келісімнің, тұрақтылықтың, Қазақстан Республикасының өркендеуі мен гүлденуі үшін халық тұтастығы саясатының мызғымастығы белгісімен өтіп жатқаны айтылған. Ассамблея сессиясына қатысушылар сондай-ақ жалпы азаматтық құндылықтар жүйесі мен қоғамның рухани байлығының негізін құрайтын «Мәңгілік ел» жалпы ұлттық идеясын толық қолдайтынын мәлімдеді.
Мемлекет басшысының сөйлеген сөзінің толық мәтінін мына жерден қараңыз. 







///
	 

	Кездесу барысында К.Көкірекбаев Мемлекет басшысына Жамбыл облысының әлеуметтік-экономикалық дамуының негізгі көрсеткіштері мен өңірді дамытудың алдағы кезеңге арналған жоспарлары туралы баяндады.

	Мемлекет басшысы өңірдің жылу беру маусымына дайындығын қамтамасыз ету қажеттігіне назар аударды. Сондай-ақ ауыл шаруашылығында ылғал сақтау технологияларын дамытудың маңыздылығын атап өтті.

	Сонымен қатар, Нұрсұлтан Назарбаев облыста мемлекеттік үдемелі индустриялық-инновациялық даму бағдарламасының аясында жүзеге асырылатын индустриялық жобаларға айрықша назар аударды. 

	Кездесудің қорытындысы бойынша Мемлекет басшысы нақты тапсырмалар берді. 


///
	 

	Мемлекеттік хатшы АҚШ Елшісін Қазақстандағы дипломатиялық миссиясының табысты аяқталуымен және Халықаралық энергетика агенттігі атқарушы директорының орынбасары қызметіне тағайындалуымен құттықтады.

	Әңгімелесу барысында тараптар Қазақстан мен Құрама Штаттар арасында көп жоспарлы стратегиялық серіктестіктің жоғары деңгейіне қол жеткізілгенін және екі мемлекет көшбасшылары деңгейінде достық қарым-қатынастар мен байланыстардың бар екенін атап өтті.

	Кездесу қорытындысында К.Фэйрфакс саяси және экономикалық ынтымақтастықты ілгерілету, Қазақстан-АҚШ қарым-қатынастарын одан әрі институционалдандыру жөніндегі бірлескен жұмыс нәтижелеріне қанағаттанушылық білдірді.

	 
///Құрметті отандастар! 
 
Баршаңызды Қазақстан Республикасының Конституциясы күнімен құттықтаймын!
Халқымыздың заң үстемдігіне, адамдардың негізгі құқықтары мен бостандықтарын қамтамасыз етуге ұмтылысы төл тарихымызда айқын көрініс тапқан.
Озық әлемдік тәжірибені, тарихи және ұлттық дәстүрлерді арқау еткен Қазақстан Конституциясы халқымыздың бірлігі мен мемлекет тәуелсіздігінің берік негізі саналады.
Келесі жылы Ата заңымыздың 25 жылдығын атап өтеміз. Осы кезең ішінде еліміздің басты заңы жасампаздық пен ілгерілеудің кепіліне айналды.
Қазақстан тұтас құқықтық және әлеуметтік-экономикалық жүйені қалыптастырып, жан-жақты жаңғыру жолына түсті. Тұңғыш Президентіміз – Елбасы Нұрсұлтан Әбішұлы Назарбаев ұсынған Ұлт жоспары мен институционалдық реформалар соның негізін құрайды.
Біздің мақсатымыз – экономиканың сапалы өсімін және халықтың әлеуметтік сұраныстарын қамтамасыз етіп, тұрмыс деңгейін арттыру, сондай-ақ мемлекеттің саяси жүйесін жетілдіру.  
Ата заң азаматтарымыздың мүддесіне қызмет етіп, елімізді одан әрі дамытуға септігін тигізе береді.
Барлық қазақстандықтарға зор денсаулық, бақ-береке және толағай табыс тілеймін! 
///Мемлекет басшысы егістік алқабын аралап, «Аби жер» ЖШС-нің астық жинау науқанының барысымен танысты.
Президент дихандармен әңгіме барысында Солтүстік Қазақстан облысы еліміздің маңызды астықты өлкесі екенін, мұнда әлемдік нарықта сұранысқа ие экологиялық таза, табиғи өнім өндірілетінін айтты. 
– Солтүстік Қазақстан облысы маңызды астықты өлкеміздің бірі. Қазіргі басты мақсат – егіс алқаптарындағы астықты төкпей-шашпай түгелдей жинап алу. Дақылдарды әртараптандыру өте маңызды, әсіресе, экспортқа шығару үшін қажет. Біздің нарығымыз өте үлкен. Солтүстік Қазақстан облысының өнімі әлемде, соның ішінде, Қытайда жоғары бағаланады. Яғни, үлкен мүмкіндіктер бар. Өңірдің әлеуеті зор деп ойлаймын. Жолдауға келетін болсақ, оны жүзеге асырудың барлық тетіктері Үкіметпен, тиісті мамандармен келісілген. Сондықтан оны тек қана орындау керек. Кезінде үлкен, ауқымды мемлекеттік бағдарламалар жүзеге асырылды, бірақ, қазір шағын әрі елге түсінікті ұлттық жобалар керек, – деді Мемлекет басшысы. 
Мемлекет басшысына өңірдің әлеуметтік-экономикалық дамуының негізгі көрсеткіштері мен агроөнеркәсіп кешенінің келешегі туралы мәлімет берілді. Облыс әкімінің айтуынша, өңірде аграрлық секторды әртараптандыру жұмысы қызу жүргізіліп жатыр. Майлы дақылдардың алқабы 1 миллион гектарға жуықтаған. Жыл басынан бері агросекторға 61 миллиард теңге инвестиция тартылған.
Аймақ басшысы Құмар Ақсақалов Солтүстік Қазақстан облысының минералды тыңайтқыштарды пайдалану жөнінен еліміз бойынша алдыңғы орында екенін жеткізді. Биыл 2,3 млн гектар аумаққа 130 мың тонна тыңайтқыш пайдалану жоспарланған. Сонымен қатар облыста ауыл шаруашылығы техникасын жаңарту жұмыстары жүргізілуде. Соның нәтижесінде өнім өндіру көрсеткіші артқан. Алдағы уақытта «CLAAS» неміс концерні Петропавлда ауыл шаруашылығы техникасын құрастырмақ.
Кездесу соңында Қасым-Жомарт Тоқаев диқандардың мол астықты дер кезінде жинап алуына тілектестік білдіріп, жұмыстарына табыс тіледі.
 
















///Мемлекет басшысы қатысушыларды мерейтоймен құттықтап, олимпиадалық қозғалыстың қазіргі әлемдегі ерекше рөлін атап өтті.
– Біз халықаралық олимпиадалық қозғалысқа қосылдық. Ол тәуелсіз жаңа Қазақстанды құру ісінің маңызды бір бөлігі болып саналады. Себебі, олимпиадалық қозғалыс дегеніміз спортпен ғана шектелмейді ғой. Бұл – ашықтық, бірлік, өзара құрмет құндылықтарына, тән мен жанның жетілуіне негізделген өмір философиясы. Олимпиада моделі бойынша универсиадалар, құрлық ойындары мен басқа да жарыстар өткізіліп тұрады. Олимпиада жеңімпаздарының үлгісі бүкіл әлемдегі миллиондаған баланы спортпен шұғылдануға жігерлендіреді, – деді Қазақстан Президенті.
Сонымен қатар, Елбасы елімізде халықаралық спорт шараларын дайындау және өткізу тиісті деңгейде жүзеге асырылып отырғанын атап өтті.
– Қазақстан әлемдік олимпиада қауымдастығының лайықты мүшесіне айналды. Біз спорттың дамуына жан-жақты қолдау көрсетіп келеміз. Кейінгі 25 жылда туымыз барлық олимпиадада желбіреп, спортшыларымыздың жеңісінің құрметіне әнұранымыз асқақтады. Таяуда ұлттық құрамамыз Алматыда өткен Қысқы универсиадада өз деңгейінің биік екенін даусыз дәлелдеді, – деді Нұрсұлтан Назарбаев.
Мемлекет басшысы Қазақстанның әлемдік спорт аренасында өз орнын бұдан әрі бекемдей түсетініне сенім білдіріп, спортшыларымызға жаңа жетістіктер мен жеңістер тіледі.
Соңында Елбасы іс-шараның құрметті қонағы – Ұлттық олимпиада комитеттері қауымдастығының президенті Ахмад әл-Фахад ас-Сабахты спортты дамытуға қосқан зор үлесі үшін Қазақстан Республикасы Тәуелсіздігінің 25 жылдығына арналған мерейтойлық медальмен марапаттады.




///Нұрсұлтан Назарбаев И.Каримов жерленген орынға гүл шоғын қойды.
Мемлекет басшысы жиналғандарға арнаған сөзінде Ислам Каримовпен екеуін ұзақ жылдар бойы берік достық, шынайы түсіністік, өзара тілеулестік байланыстырып келгенін  айтты.
– Өзбекстандықтардың келер ұрпағы, келесі буыны Ислам Каримовты әрдайым есте сақтайды деп сенемін.  Оның артта қалған мол мұрасын, мемлекеттік қызметінің нәтижелерін ұрпақ зерттеп-зерделеп, атқарған істерін өзбек халқының тарихына алтын әріптермен жазады. Ол бүкіл әлемге танымал көшбасшы болды, ел экономикасының қалыптасуы мен дамуы, халықтың әл-ауқатының артуы оның есімімен байланысты. Біз ұлы адамнан айырылдық, – деді Қазақстан Президенті.
Сондай-ақ, Нұрсұлтан Назарбаев бауырлас елдеріміз арасындағы тарихи және стратегиялық байланысты нығайту жолында Өзбекстанның тұңғыш Президенті баға жетпес рөл атқарғанына тоқталды.
– Қазақ пен өзбек халқы әрдайым бір-бірімен етене жақын болды. Ислам Абдуганиевич екеуміз 1998 жылы Қожа Ахмет Иасауи кесенесі басында мәңгілік достық туралы келісімге қол қойдық, біздің қарым-қатынасымыз үнемі сол келісімге негізделді. Қазақстан әрқашан өзбек халқымен қанаттасып, қатар келеді және солай бола береді. Біз сіздермен барлық қуанышты бірге бөлісіп, қиын кездерде бірге қайғырамыз, – деді Мемлекет басшысы.
Сондай-ақ, Нұрсұлтан Назарбаев И.Каримовтің отбасымен кездесіп, Қазақстан халқының және жеке өзінің атынан шын ниетімен көңіл айтты.






//////Қайрат Мәми Мемлекет басшысын жүргізілген конституциялық реформаның қорытындыларын ескере отырып, Негізгі заңның әлеуетін іске асыру жөніндегі шаралар туралы хабардар етті. Сонымен қатар, ол Қазақстан Республикасы Конституциясының 25 жылдығына арналған Жалпыұлттық іс-шаралар жоспарын әзірлеу барысы туралы баяндады.
/// 
Мемлекет басшысы Президенттің Алматыдағы резиденциясында өткен кездесу барысында экономикалық, қаржылық, мәдени және білім орталығы ретінде бүгінде Алматының ел дамуында зор маңызы бар екенін айта келіп, қалада мемлекеттік бағдарламаларды жүзеге асырудың маңыздылығын айтты.  
Алматы – үлкен қала, оны басқару күрделі міндет жүктейді және бұл осында болып жатқан үдерістерді терең талдауды қажет етеді. Инвестиция тарту, мемлекет-жекеменшік серіктестігін дамыту осы кезеңде жұмыстың негізгі бағыттарының бірі болуға тиіс, – деді Қазақстан Президенті.
Нұрсұлтан Назарбаев сондай-ақ көші-қон ауқымы өсуін ескере отырып, қаладағы құқықтық тәртіпті қамтамасыз ету ісіне айрықша көңіл бөлуді тапсырды.
Қалада өзге өңірлерден келген 500 мыңға жуық мигрант бар, оларды есепке алу дұрыс жүргізілмейді. Осыны ретке келтіру керек, өйткені ертең осының бәрі қалада проблема туындатуы мүмкін. Сондықтан республикалық және облыстық органдармен бірлесіп, әкімдік осы мәселемен айналысқаны, өзара ұдайы байланыста болғаны жөн, – деді Мемлекет басшысы.
Б.Байбек қаланың әлеуметтік-экономикалық дамуының негізгі көрсеткіштері, инвестициялық және инфрақұрылымдық бағдарламалардың жүзеге асырылу барысы туралы баяндады.
Біз келесі жылы мемлекеттік инвестицияны 70 миллиард теңгеге дейін азайту арқылы экономиканы қайта құрылымдауды жоспарлап отырмыз. Жеке бизнестің жұмысын 75 миллиард теңгеге жандандыру қарастырылуда. Бүгіннің өзінде 14 балабақшаның, 3 мектептің, бір емхананың құрылысына байланысты меморандумдарға қол қойылды, – деді Алматы әкімі.
Әкім сондай-ақ өнеркәсіпті дамыту, қаланың 2017 жылғы Универсиадаға дайындығы мәселелеріне егжей-тегжейлі тоқталды.
Индустрияландыру бағдарламасы бойынша 39 жоба іске асырылуда. Алатау ауданындағы индустриялық паркте біз 320 миллиард теңге болатын 41 жобаны мақұлдадық, келесі жылға 60 миллиард инвестиция жоспарланып отыр. ЭКСПО-2017 халықаралық көрмесінің құрылысындағы қазақстандық қамту үлесін қамтамасыз ету аясында Алматы компанияларының 10 миллиард теңге көлеміндегі қаражатпен қатысатыны туралы меморандумға қол қойылды. Ал 2017 жылғы Универсиада нысандары бойынша қазақстандық үлес 57 пайызға жетті. Таяуда 17 миллиард теңгенің операциялық бюджетіне қол қойылды, – деді Б.Байбек.
 
Соңында Қазақстан Президенті елдегі ірі қаланы басқару зор жауапкершілік жүктейтініне тағы да назар аударды.
Мегаполис ауқымын ескере отырып, Үкімет қолдау көрсетуге тиіс. Қалада тәртіпке келтіретін көп жұмыс бар. Әсіресе, террорлық қатер ұлғайып келе жатқан  қазіргідей жағдайда құқық қорғау органдарының үйлесімді қызмет еткені маңызды, – деді Нұрсұлтан Назарбаев.
 
Мемлекет басшысы кездесу қорытындысы бойынша бірқатар нақты тапсырма берді.
***
Алматы экономикасының өсімі жыл қорытындысы бойынша 2,5 пайызға жетеді. Өнеркәсіптік өндірісі өсімі 2,2 пайыз болды, инвестициялар 1,3 пайызға ұлғайды, бір миллион шаршы метрден астам баспана пайдалануға берілді.
«Нұрлы жол» бағдарламасы бойынша қаржының игерілуі 73 пайыз болды, жыл аяғына дейін 100 пайыздық көрсеткіш қамтамасыз етіледі. Осы бағдарлама арқасында 2,6 мың жұмыс орны, жыл басынан бері 17 мыңнан астам тұрақты жұмыс орны ашылды.
Алматыда 10 адамның алтауы шағын және орта бизнес кәсіпорындары арқылы жұмыспен қамтылған, олардың саны 10 пайызға көбейді. Бұл сектор салық түсімдерінің 44 пайызын қамтамасыз етеді.
Сатып алу мүмкіндігі деңгейінің 25 пайызға төмендегеніне қарамастан, салыққа қатысты жоспар 104 пайызға орындалды. Бюджетке бір триллионнан аса теңге түсті. Қала бюджетін 32 пайыз оңтайландыру жоспарлануда, бірақ бұл орайда барлық әлеуметтік міндеттемелердің уақтылы орындалуы қамтамасыз етіледі.
Алматы облысының әкімдігімен бірлескен жоспар қабылданды, ол Алматы төңірегінде жаңа жұмыс орындарын ашып, қалаға ауыл шаруашылығы өнімдерін жеткізуге бағытталған.
Әлеуметтік маңызы бар 33 өнім түріне мониторинг жасалады. Оңтүстік өңірлердің атсалысуы арқылы демалыс күндері жәрмеңкелер ұйымдастырылуда. Оның барысында 10-15 пайызға арзандатылған, жалпы құны 1 миллиард теңгеден асатын өнім сатылған.
Жер учаскелері бойынша ревизия жүргізілді, жалға берілген учаскелерді сараптау жұмыстары жалғасуда. Заңсыз құрылыс салынған 10 учаскеге қатысты сотқа талап арыз жолданды. 

/// 
Іс-шараға 20 мыңнан астам адам қатысты.
Мемлекет басшысы қала жұртшылығы мен жастарға арнаған сөзінде көктем мезгілі Алматыны айрықша көрікті ете түсетінін атап өтті.
– Алматы – мәңгілік көктем қаласы, Орталық Азияның інжу-маржаны. Алматыда тұрған немесе оған келіп кеткен адам ғажап таулары мен тамаша климатын ешқашан ұмытпайды. Бұл мегаполис Қазақстан тәуелсіздігінің алтын бесігі – республикамыздың жаңа тарихы басталған жер. Қала еліміздің мәдениет, қаржы және спорт орталығы болып саналады. Ел экономикасының 20 пайызы Алматыға тиесілі. Мен мұнда келген сайын оң өзгерістерді көремін. Қаланың дамуы әрдайым менің жеке назарымда және мемлекеттің басымдығы болып саналады,  – деді Қазақстан Президенті.
Нұрсұлтан Назарбаев Алматының тартымды перспективаларына да тоқталды. Мұнда 2017 жылы Дүниежүзілік универсиада өтеді, қаланы туризм орталығына айналдыру жұмыстары жүргізіліп, инфрақұрылымы мен экологиялық ахуалы жақсаруда.
Қазақстан Президенті жастардың саламатты өмір салтын ұстануы да маңызды екенін айтты.
– Спорт – денсаулық. Адам бақытының 95 пайызы денсаулығына байланысты, сондықтан бұл байлықты сақтап, спортпен айналысу керек. Бүгінде отандық спортшылар өз жетістіктерімен Қазақстанды қуантып, күш-қуатымызды әйгілеуде.  Студенттеріміз әлемнің түрлі оқу орындарында оқиды, өзіміз де үздік университеттер, мектептер мен стадиондар салып жатырмыз. Елді дамыту жөніндегі барлық күш-жігер жастар мен олардың болашағы үшін жұмсалуда, – деді Мемлекет басшысы.  
Іс-шарада сөз алған қала жұртшылығының өкілдері Мемлекет басшысына елдегі мәдениетті, ғылым мен білімді дамыту мәселелеріне ұдайы көңіл бөліп, жан-жақты қолдау көрсетіп отырғаны үшін алғыс айтты.
Іс-шара концерттік бағдарламаға ұласты


///
	 

	Нұрсұлтан Назарбаев электрондық-оптикалық құрылғылар шығаратын қазақ-түрік бірлескен кәсіпорны қызметімен танысты, сондай-ақ өндірістік корпустарын қарап шықты. Мемлекет басшысы Қазақстанда мұндай жоғары технологиялық өндіріс құрудың маңыздылығын ерекше атап өтті.

	Бұған қоса, Астана қаласының әкімі И.Тасмағамбетов кәсіпорынды аралау барысында «Астана – жаңа қала» индустриялық паркі – арнайы  экономикалық аймағы жұмысының аралық нәтижелері туралы баяндады, онда кәсіпорын өз қызметін жүзеге асырады. Жалпы, парк аумағында инвестициялық жалпы көлемі 181 млрд. теңге болатын 49 жоба мәлім болған, оның ішінде 11 жоба табысты жұмыс істеуде, 8-і пайдалануға берілуде, ал қалған 30-ы іске асырылу үстінде.  

	«Қазақстан Аселсан инжиниринг» ЖШС электрондық-оптикалық құрылғылар шығаратын бірлескен кәсіпорны Нұрсұлтан Назарбаевтың Түрік Республикасы басшылығымен уағдаластығына сәйкес 2011 жылы құрылған болатын.

	Бірлескен кәсіпорынға қатысушы – «Аселсан» компаниясымен Трансферт технологиясы туралы шарт аясында түрік тарапы Қазақстанның қорғаныс-өнеркәсіп кешені өнімдерінің компоненттері болып саналатын электрондық-оптикалық құрылғылар, электрондық платалар мен линза өндірісі үшін технологиялық құжаттар, материалдар мен жабдықтар ұсынып отыр.

	Бұған қоса, бірлескен кәсіпорын өнімдерін қазақстандық қамтуды бірінші кезеңдегі 30 пайыздан таяу бес жыл ішінде 67 пайызға дейін ұлғайту жоспарланған.


///Мемлекет басшысы егістік алқабын аралап, «Аби жер» ЖШС-нің астық жинау науқанының барысымен танысты.
Президент дихандармен әңгіме барысында Солтүстік Қазақстан облысы еліміздің маңызды астықты өлкесі екенін, мұнда әлемдік нарықта сұранысқа ие экологиялық таза, табиғи өнім өндірілетінін айтты. 
– Солтүстік Қазақстан облысы маңызды астықты өлкеміздің бірі. Қазіргі басты мақсат – егіс алқаптарындағы астықты төкпей-шашпай түгелдей жинап алу. Дақылдарды әртараптандыру өте маңызды, әсіресе, экспортқа шығару үшін қажет. Біздің нарығымыз өте үлкен. Солтүстік Қазақстан облысының өнімі әлемде, соның ішінде, Қытайда жоғары бағаланады. Яғни, үлкен мүмкіндіктер бар. Өңірдің әлеуеті зор деп ойлаймын. Жолдауға келетін болсақ, оны жүзеге асырудың барлық тетіктері Үкіметпен, тиісті мамандармен келісілген. Сондықтан оны тек қана орындау керек. Кезінде үлкен, ауқымды мемлекеттік бағдарламалар жүзеге асырылды, бірақ, қазір шағын әрі елге түсінікті ұлттық жобалар керек, – деді Мемлекет басшысы. 
Мемлекет басшысына өңірдің әлеуметтік-экономикалық дамуының негізгі көрсеткіштері мен агроөнеркәсіп кешенінің келешегі туралы мәлімет берілді. Облыс әкімінің айтуынша, өңірде аграрлық секторды әртараптандыру жұмысы қызу жүргізіліп жатыр. Майлы дақылдардың алқабы 1 миллион гектарға жуықтаған. Жыл басынан бері агросекторға 61 миллиард теңге инвестиция тартылған.
Аймақ басшысы Құмар Ақсақалов Солтүстік Қазақстан облысының минералды тыңайтқыштарды пайдалану жөнінен еліміз бойынша алдыңғы орында екенін жеткізді. Биыл 2,3 млн гектар аумаққа 130 мың тонна тыңайтқыш пайдалану жоспарланған. Сонымен қатар облыста ауыл шаруашылығы техникасын жаңарту жұмыстары жүргізілуде. Соның нәтижесінде өнім өндіру көрсеткіші артқан. Алдағы уақытта «CLAAS» неміс концерні Петропавлда ауыл шаруашылығы техникасын құрастырмақ.
Кездесу соңында Қасым-Жомарт Тоқаев диқандардың мол астықты дер кезінде жинап алуына тілектестік білдіріп, жұмыстарына табыс тіледі.
 
















///Кездесу барысында А.Жұмағалиев Елбасыға ұлттық атом компаниясы «Қазатомөнеркәсіп» ұлттық атом компаниясы» акционерлік қоғамының негізгі мақсаттарын айқындайтын даму стратегиясын бекіткенін баяндады.
Қазақстан Президенті экономикалық көрсеткіштерін жақсарту үшін компанияның салалық емес активтерінен арылуы қажеттігін айтты.  
Тәуелсіздігіміздің бастапқы кезеңіндегідей жекешелендіруді батыл жүргізу керек. Тікелей қызметке – уран өндірісіне ден қойып, қалған активтердің бәрін жеке меншікке беру қажет, – деді Нұрсұлтан Назарбаев.
«Қазатомөнеркәсіп» ұлттық атом компаниясы» акционерлік қоғамы басқармасының төрағасы өндірісті әртараптандыру мен ядролық отын циклының барлық буынына ену, сондай-ақ тиімділікті арттыру, компанияны, соның ішінде өндіру кәсіпорындарын трансформациялауды жүргізу даму стратегиясының негізгі басымдықтарына жататынын айтты.
А.Жұмағалиев стратегияны жүзеге асыру «Қазатомөнеркәсіп» ұлттық атом компаниясы» акционерлік қоғамының құнын арттырып, оның әлемдік уран өндірісі нарығындағы көшбасшылық орнын сақтап қалуға мүмкіндік беретініне сенім білдірді.
Кездесу қорытындысы бойынша Нұрсұлтан Назарбаев бірқатар нақты тапсырма берді. 

///Келіссөздер барысында екі елдің көшбасшылары Қазақстан мен Сауд Арабиясы ынтымақтастығының негізгі бағыттарын, атап айтқанда, сауда-экономикалық, саяси және мәдени-гуманитарлық салалардағы байланыстарды нығайту перспективаларын талқылады.
Сондай-ақ тараптар өзара іс-қимылдың түрлі салаларында, соның ішінде ауыл шаруашылығында зор әлеуетке қол жеткізілгенін және қарқынды даму бар екенін атап өтті.   
***
Мемлекет басшысының Сауд Арабиясына ресми сапары аясында төмендегідей құжаттарға қол қойылды:
- Қазақстан Республикасы мен Сауд Арабиясы Корольдігі арасындағы Сотталған адамдарды беру туралы шарт;
- Қазақстан Республикасы мен Сауд Арабиясы Корольдігі арасындағы Адамдарды ұстап беру туралы шарт;
- Қазақстан Республикасының Үкіметі мен Сауд Арабиясы Корольдігінің Үкіметі арасындағы Атом энергиясын бейбіт мақсатта пайдалану саласындағы ынтымақтастық туралы келісім;
- Қазақстан Республикасының Ауыл шаруашылығы министрлігі мен Сауд Арабиясы Корольдігінің Ауыл шаруашылығы министрлігі арасындағы Ауыл шаруашылығы саласындағы ынтымақтастық бойынша өзара түсіністік туралы меморандум.  




///
	 

	Қазақстан Президенті Шанхай ынтымақтастық ұйымына мүше мемлекеттер басшылары кеңесінің отырысына қатысу үшін Душанбе қаласына келді.

	Сондай-ақ сапар аясында шетел мемлекеттерінің басшыларымен бірқатар екіжақты кездесулер өткізу жоспарланған.
///Құрметті отандастар! 
Барша мұсылман қауымын Ораза айт мерекесімен шын жүректен құттықтаймын.
Адамгершілікке, мейірім мен қайырымдылыққа үндейтін қасиетті Рамазан айының аяқталуы – күллі мұсылман үмбеті үшін маңызды мереке. 
Ораза айт күндері әр мұсылман туған-туыстары мен бауырларына қамқорлық көрсетіп, мұқтаж жандарға қол ұшын созып, өзінің рухани дамуына зор мән береді.
Ізгі ойлар мен игі істер өзара түсіністік пен келісімге бастайды, адамдарды ортақ мақсат-мүддеге жетелейді.   
Қазақстан – бейбіт өмір мен жасампаздықтың мекені. Өзге діни сенімдерге құрмет, толеранттылық пен адамгершілік құндылықтар – халқымызға тән игі қасиеттер.  
Ислам ілімі Отанға деген сүйіспеншілік пен ұлттық дәстүрге берік қоғамымыздың рухани жаңғыру идеясына толық сай келеді.  
Еліміз аман, жұртымыз тыныш болсын!  
Әр шаңыраққа бақ-береке тілеймін!
Ораза айт құтты болсын!
 
///Кездесуде Нұрсұлтан Назарбаев Елорданың әкіміне бас қаламызды одан әрі дамыту үшін зор жауапкершілік жүктелгенін атап өтті.
– Кез келген мемлекеттің астанасы ел және үкімет басшылығының жіті назарында болады. Елорда әкіміне зор жауапкершілік жүктеледі. Еліміздің қонақтары, ең алдымен, Қазақстанның астанасына келеді. Бас қаланың даму деңгейіне қарап, жалпы мемлекеттің даму барысын бағалауға болады, – деді Нұрсұлтан Назарбаев.
Қазақстанның Тұңғыш Президенті Елорданың жаңа әкімінің жүктелген міндеттерді жүзеге асыру үшін іскерлігі мен тәжірибесі жеткілікті екенін атап өтті.       
– Ел басшылығы және Үкімет Сіздің жұмысыңызға қолдау көрсетеді. Көп жұмыс атқарылуға тиіс. Елорда тұрғындары тарапынан қала басшылығына әрдайым жоғары талаптар қойылады, – деді Елбасы.
Алтай Көлгінов бас қаламыздың әлеуметтік-экономикалық даму көрсеткіштерін жақсарту үшін атқарылатын жұмыс туралы айтты. 
– Қазіргі уақытта қаланы дамыту үшін қабылданған бағдарламалар жүзеге асырылуда. Өсім деңгейін одан әрі қамтамасыз ету мақсатымен берілген барлық тапсырмалар орындалып жатыр. Экономикалық көрсеткіштер жақсы. Шағын және орта бизнес, сондай-ақ өндіріс көлемі артып келеді, – деді Елорда әкімі.
 
Қазақстан Республикасының Тұңғыш Президенті – Елбасының Баспасөз қызметі 

///
	 

	Отырыста әлем мен өңірдегі геосаяси ахуалдың өзгеруі жағдайында Қазақстанның сыртқы саясат тұжырымдамасын іске асыру мәселелері қаралды. Ұлттық қауіпсіздік саласындағы жаңа қауіп-қатерлер мен тәуекелдер талқыланып, олардың алдын алу шаралары пысықталды.

	Қауіпсіздік Кеңесі отырысының қорытындысы бойынша тиісті мемлекеттік органдарға бірқатар нақты тапсырмалар берілді.

	Олардың орындалуын бақылау Қауіпсіздік Кеңесінің хатшылығына жүктелді. 


/// 
Жеделхатта Нұрсұлтан Назарбаев Қырғызстанның көрнекті басшыларының бірі, халқының ұлтжанды азаматы дүниеден озғаны туралы хабарды зор күйзеліспен қабылдағаны айтылған.  
Мемлекет басшысы республикаға басшылық жасаған кезінде кәсіби біліктілігі мен адамгершілік қасиеттері арқылы көпшіліктің құрметіне бөленген Т.Үсібәлиевтің бауырлас елді нығайту мен өркендету ісіне мол үлес қосқанын атап өтті.  
Соңында Нұрсұлтан Назарбаев Қазақстан халқының және жеке өзінің атынан Т.Үсібәлиевтің туған-туыстары мен жақындарына көңіл айтты. 
///
	

	Форум жұмысына Австрия экс-Федеральдық канцлері А.Гузенбауэр, Польша экс-президенті А.Квасьневский, Италия экс-Премьер-Министрі және Еурокомиссияның экс-Төрағасы Р.Проди, Израиль экс-Премьер-Министрі Э.Ольмерт қатысты.

	Өз сөзінде Қазақстан Президенті форум барша қазақстандықтардың мақтанышы болып саналатын Астанада алғаш рет өтіп отырғанын атап өтті.  

	– Бұл қаланың өсуі, оның дамуы – қайта түлеген жаңа мемлекеттің символы. Қазақстан екінші онжылдықта қазіргі әлемнің ең қарқынды экономикасының қатарына кіреді және дәл осы деңгейде біз жақында ғана G20 саммитінің жұмысына қатыстық. Саммит жұмысы барысында мен дағдарыстан шығу жөніндегі әлемдік қаржы архитектурасы мен қадамдарын қалыптастыру туралы көзқарасымды білдірдім, – деді Мемлекет басшысы.

	Қазақстан Президенті G20 форумында әлемнің қазіргі тағдыры туралы пікірталасқа белсенді қатысушы ретінде Қазақстан бұл клубтағы қазіргі әлемдік дамудың де-фактосы және бүгінгі міндет осы мәртебені ресми бекіту екенін атап өтті.

	– Қазақстан тәуелсіздігінің 20 жылы ішінде орасан жолды жүріп өтті. КСРО тарағаннан кейін экономика 30 пайызға, АҚШ-тағы Ұлы депрессиядан да төмен құлдырады. КСРО республикалары арасындағы аутсайдерден біз орнықты экономикалық өсім магистраліне шықтық. Бүгінде экономикалық өсім қарқыны бойынша біз ТМД елдері арасында көшбасшылар қатарынан көріндік. Қазақстан XX ғасырдың бірінші онжылдығында 9-10 пайыз, ал осы жылдар ішінде орташа 6-7 пайыз қарқынмен дамыды,  ішкі жалпы өнім жан басына шаққанда 600 доллардан биыл 12 500 долларға өсті. Адам әлеуеті дамуының жаһандық индексінде біз жоғары нәтиже көрсеттік, әлемдік білім беру кеңістігінің бөлігіне айналған Қазақстанның білім беру жүйесі сенімді дамуда. Мысалы, технологиялық жабдықталуы мен кәсіби кадрлар деңгейі бойынша Қазақстан медицинасы алдыңғы қатарға шықты. Орташа өмір сүру ұзақтығы соңғы 8 жылда 5 жасқа ұзарып, бүгінде оның шегі 70 жасқа артты. Бала туу артты, демографиялық өсу байқалуда, – деді Нұрсұлтан Назарбаев.

	Мемлекет басшысы бүгінде елдің дамуы өзге мемлекеттердің деңгейінде бағаланатынын және біздің азаматтарымыз ұлттардың арасындағы осынау бейбіт жарыста Қазақстанның жылдан жылға тек алға жылжып бара жатқанын мақтан тұтатынын атап өтті.

	– Жеті жыл бұрын мен Үкіметке әлемнің бәсекеге қабілетті 50 елінің қатарына кіру жөнінде міндет қойдым. Бұл міндетті орындадық, бірақ біз мұнымен тоқтамаймыз, алға қарай батыл жүре бермекпіз. Біз «Қазақстан – 2030» Стратегиясымен жұмыс істеп, ондағы міндеттердің басым бөлігін жүзеге асырдық, енді өз дамуымызды 2050 жылға дейін жоспарлаудамыз. Біздің жас ұлтымыздың басты мақсаты – әлемнің дамыған 30 елінің қатарына кіру. Осы биікті бағындырған соң біз халқымыздың өсіп-өркендеуі мен сенімді болашағын қамтамасыз ететінімізге менің күмәнім жоқ, – деді Нұрсұлтан Назарбаев.

	Қазақстан Президенті 2050 жылға қарай ең дамыған елдер арасындағы үйлесімнің біздер ойлағаннан және қазіргі көріп отырғанымыздан мүлде басқаша болуы мүмкін екеніне назар аудартты.

	– «Дамыған ел» деген түсініктің өзінің де уақыт өткен сайын қолданыстағы терминнен айтарлықтай өзгеше болуы ықтимал екенін ескеру маңызды. Мәселен, ХХ ғасырдың басында ондайларға үлкен отарлық елдер жатқызылған еді, ал 30-40 жылдан соң дамыған елдер болып өнеркәсіптік әлеуеті мен әскери қуаты зор мемлекеттер саналды, тағы 20 - 30 жылдан соң дамыған елдер ғылыми және білім беру әлеуеті жоғары елдер болды. Бұған қоса, осы ғасырдың басына қарай ақпараттық даму деңгейі маңызды көрсеткішке айналды, – деді Мемлекет басшысы.

	Нұрсұлтан Назарбаев тарихи дамуды ескере келе ғасырдың ортасына таман дамыған қоғамның формуласын шығару маңызды екенін атап өтті. Оның сапалық ерекшеліктеріне экономикалық және әлеуметтік өсімнің жоғары қарқынын, экономикада өзгермелі жаһандық конъюнктураға жедел әсер ете алатын тиімді мобильді құрылымның болуын жатқызуға болады.

	Бұл орайда Мемлекет басшысы ел дамуының жоғары қарқынын қамтамасыз ететін, экономикалық және саяси-құқықтық институттарды құрудың маңыздылығын атап өтті.

	– Ең алдымен, кәсіпкерлер табын нығайту үшін барынша қолайлы ортаны қамтамасыз ету қажет. 2008 жылғы дағдарыс мемлекетті экономикада  мейлінше белсенді рөл ойнауға мәжбүрледі. Бірақ ұзақ мерзімді жоспарда нарықтық тетіктерді күшейту баламасыз жол болып саналады. Өнеркәсіптік және инфрақұрылымдық кәсіпорындардағы мемлекеттік меншіктің үлесі қысқарады. Біз бизнесті жүргізу шартын жетілдіріп, кәсіпкерлік ортаның дамуына жағдай жасайтын боламыз. Әкімшілік кедергілерді азайтуды жалғастыру маңызды. Бірінші кезекте, халықаралық саудадағы кедергілерді жою керек, – деді Қазақстан Президенті.

	Нұрсұлтан Назарбаев көмірсутек ресурстарын басқарудың тиімді жүйесін құру қажеттігіне де тоқталды.

	– Шикізат қорлары экономиканың өсіміне сеп болуы керек, бірақ бұл ретте мемлекет кірісінің басты көзі болудан қалуға тиіс. Бұл – Үкіметтің маңызды міндеті. Ең алдымен, мұнай өндірудің түрлі сценарийлерін қарастыру керек. Сындарлы жолын тапса, тұрақты өндіру мен мұнай ресурстарының экспортын 2050 жылға дейін сақтауға, демек Ұлттық қорға тұрақты кірісті қамтамасыз етуге толық негіз бар. Агрессиялық сценарий жағдайында біз мұнай ресурстарын экспорттауға қажетті мүмкіндікті тез тауысып алуымыз мүмкін. Біздің халқымыз бен мемлекетіміз үшін жылына 2 миллион баррель мұнай өндіру жеткілікті, – деді Мемлекет басшысы.

	Қазақстан Президенті басымдығы бар салалар санын шектеу қажеттігіне де назар аудартты.

	– Жаһандық нарықта әлі иелік етілмеген жоғары технологиялық салаларды бағдарға алған маңызды. Бұл, мысалға, таза энергетика, роботты техника, нанотехнология, аэроғарыштық өнеркәсіп, гендік инженерия, яғни дамыған мемлекеттердің барлығы қазір айналысып жатқан салалар. Біз сондай-ақ геологиялық барлау, инжинирингтік, ақпараттық қызметтердің де жоғары технологиялық секторын қалыптастыруымыз қажет, – деді Мемлекет басшысы.

	Нұрсұлтан Назарбаев елдің аграрлық саласын дамыту бойынша ауқымды жұмыстарды жандандыру қажеттігіне де тоқталды. Қазақстан Президенті жер шары тұрғындары санының өсуі, жаһандық климаттағы өзгерістер азық-түлік тауарларына сұранысты күшейтетінін атап өтті.

	– Ауылшаруашылық айналымына қуаң және шөлейтті аудандардан жаңа жерлер қосу, осы ретте жаңа технологияларды қолдану маңызды. Ауылдардың инвестициялық тартымдылығы үшін жағдай жасау қажет. Ірі агломерациялардың, фермерлік шаруашылықтардың базасында, мысалы, Ақмола облысында айрықша инновациялық кластер құру арқылы аграрлық ғылымды дамыту маңызды, – деді Нұрсұлтан Назарбаев.

	Мемлекет басшысы еліміздің аумақтық дамуы зор мәнге ие екендігін айтты.

	– Қалалық агломерацияларды өсімнің қуатты нүктелері ретінде дамыту – біздің таңдауымыз. Ұзақ мерзімді мақсат – әлемдік деңгейдегі мегаполис-агломерациялар құру. Біз алдымызға тағы екі мегаполис, сондай-ақ бірқатар «ақылды», «жасыл», қауіпсіз қалалар құру міндетін қойып отырмыз. Жаңашыл, инновациялық кластерді дамытуда нақ осылар құнарлы орта болмақ. Бұл тәжірибені басқа агломерацияларға да қолдану қажет, – деді Мемлекет басшысы.

	Мемлекет басшысы Қазақстан халқы өзінің қазіргі күйіне – қуатты экономикаға, қоғамның өсіп келе жатқан игілігі мен Қазақстанның халықаралық беделіне 20 жылдан астам жол жүріп өткенін атап өтті.

	– 2050 перспективасы алыс көрінер, бірақ ол толық сезінерліктей уақыт аралығы. Уақыт біздің бүгінге дейінгі одақтасымыз болды, бұдан былай да солай болатынына сенімдімін. Қазақстан бұл күнде мол мүмкіндік пен үміт елі. Біз бейбіт ел, біртұтас халық, сенімді серіктеспіз. Өңірлік көшбасшылығымызды біз жүзжылдық экваторында одан әрі нығайтып, әлемде нық орын алуға тиіспіз. Мен мемлекетіміздің болашағы үшін өсудің осы қарқынын қазақстандықтардың келесі буыны іліп әкететініне сенімдімін, – деді Қазақстан Президенті.

	Австрияның бұрынғы Федералдық канцлері А.Гузенбауэр өз сөзінде білім беру сапасы мен оның әлемдік жоғары талаптарға сәйкестігі мәселесі дамуда, әсіресе, Қазақстан секілді ел үшін аса маңызды екендігіне тоқталды.

	– Әрбір азамат барлық деңгейдегі жоғары дәрежелі білімі негізінде алған әлеуетінің бәрін толық пайдалану арқылы өз үлесін қосуға тиіс. Сонда ел алға қойған мақсаттарының баршасына жете алады. Мен болашақта мұнай мен газға, өндіруші салаларға тәуелділікті азайтуға, инновациялық салаларға және зияткерлік экономикаға, жоғары технологияларға арқа сүйеуге ниеттенген Қазақстан туралы айтып отырмын.

	Польшаның экс-Президенті Александр Квасьневский өз сөзінде 2050 жылға дейінгі Стратегия өршіл, бірақ Қазақстан үшін мейлінше шынайы жоспар екенін атап өтті.

	– Мен дамудың негізі адам капиталы екендігі жөніндегі Қазақстан Президентінің пікірімен келісемін және бұл өте дұрыс. Бұл Қазақстан үшін ғана емес, әлемнің дамыған барлық елі үшін де басымдық болып саналады. Адам капиталын дамытып, оны барынша тиімді пайдалану қажет. Сондықтан ел дамуында білім беру өте маңызды. Сонымен қатар экономикалық, саяси және сот институттары да аса елеулі, Қазақстан үшін бұл институттарды одан әрі күшейте түсу маңызды болады, – деп атап өтті  А.Квасьневский.

	Италия экс-Премьер-Министрі және Еурокомиссияның экс-Төрағасы Романо Проди Қазақстан экономикасы дәл қазіргідей қарқынды дамып отырған жағдайда дамыған 30 елдің қатарына 2050 жылдан әлдеқайда ерте кіре алатынын атап өтті.

	– Еуропа өңірі энергия ресурстарын экспортқа шығарушы болып саналады. Мен өңірдің әлеуметтік секторы мұнай мен газды экспортқа шығарудан үлкен ұтысқа шықты дей аламын. Сонымен бірге, өндірудің тұрақтылығы мен теңгерімін қамтамасыз етпей тұрып, бұл бағытта ілгерілеу өте қиын болады. Бұл бағытта тұрақты дамуға көшудің маңызды кезеңі жаңартылған энергия көздерінің пайдасына орай энергетикалық қоржынды әртараптандыру болып саналады, – деді Р.Проди.

	Израиль экс-Премьер-Министрі Эхуд Ольмерт өз сөзінде өңірлік қауіпсіздікті қамтамасыз ету, атап айтқанда, Египет пен Сириядағы ахуал мәселелерін қозғады, сондай-ақ көтерілген мәселелердің бәрі ертеңгі отырыстарда талқыланатынына сенім білдірді.

	Баяндаманың толық мәтінін мына жерден қараңыз.

	

	

	

///
	 

	Қазақстан Президенті түрлі салада уағдаластықтарға қол жеткізілген бұл сапардың маңыздылығын атап өтті. Ол екі мемлекет басшысының қатысумен өңдеуші өнеркәсіп саласында да бірлескен өндірістер ашуды қарастырған бірқатар құжаттарға қол қойылғанын айтты.

	– Қытай өз инвестициясы есебінен Таразда глифосат өндіретін жобаны жүзеге асыруымызға көмектеседі. Алматы облысында мұнай-газ құбырларын шығаратын зауыт құрылысы жоспарланып отыр. Сондай-ақ Қостанай облысындағы Торғай көмір кеніші маңында жылу электр стансасын салу мәселесі мұқият пысықталды. Қарағандыда көмір өңдеу, одан газ, бензин, дизельді отын және карбамид өндіру жөніндегі инновациялық компания жұмыс істейтін болады. Ақтөбе және Маңғыстау облыстарында жоспарланып отырған азот тыңайтқыштары өндірісі де ғылымды және мол капиталды қажетсінеді. Қытай Шымкент мұнай өңдеу зауытын қайта құруға қатысатын болады. Бұдан бөлек, біз Қазақстаннан жеткізілетін мұнай мен газ көлемін ұлғайту жұмысын жүргіземіз, – деді Нұрсұлтан Назарбаев.

	Сондай-ақ, Мемлекет басшысы Тынық мұхитындағы Ляньюньган портында Қазақстанның терминалын ашудың маңызы жоғары екенін атап айтты.

	– Ол  контейнерлерді Қытай мен Қазақстан арқылы Еуропаға жеткізуге мүмкіндік береді. Терминалдың бастапқы қуаты жылына 3 млн тонна болып, болашақта екі есе ұлғайтылады. Осылайша, еліміздің транзиттік әлеуеті толық пайдаланылатын болады, – деді Қазақстан Президенті.

	Нұрсұлтан Назарбаев Қазақстанға келетін қытай инвестицияларының  жалпы көлемі 10 миллиард доллардан асатынын атап өтті.

	– Индустриялық-инновациялық даму бағдарламасы ҚХР тарапынан қолдау табады. Жаңа жобалардың барлығы Қазақстан экономикасын нығайтуға, халқымыздың әл-ауқатын жақсартуға қызмет ететін болады, – деді Мемлекет басшысы.
///Армения Президенті Армен Саркисян Қасым-Жомарт Тоқаевты Қазақстан Республикасының Президенті лауазымына кірісуімен құттықтап, жауапты қызметіне табыс тіледі.
Қасым-Жомарт Тоқаев құттықтағаны үшін Армен Саркисянға ризашылық білдіріп, Қазақстанның Армениямен өзара тиімді ынтымақтастықты дамытудағы саяси бағыты өзгермейтінін айтты.
Тараптар Қазақстан Республикасының Тұңғыш Президенті – Елбасы Нұрсұлтан Назарбаевтың Қазақстан мен Армения арасындағы қарым-қатынастарды қалыптастырудағы айрықша рөлін атап өтті.
Телефон арқылы сөйлесуге Армения жағы бастамашы болды.
///Елші Қазақстан мен Қытай арасындағы стратегиялық серіктестіктің қазіргі ахуалы мен келешегі жөнінде өз ойын ортаға салды, сондай-ақ биыл қыркүйекте ҚР Президентінің ҚХР-ға жасайтын алғашқы мемлекеттік сапарына дайындық барысы туралы баяндады.
Президенттің пікірінше, алдағы сапар – қазақ-қытай қатынастарындағы маңызды оқиға. Қасым-Жомарт Тоқаев Қазақстан тәуелсіздігін алған сәттен бастап екі ел арасында екіжақты ықпалдастық пен халықаралық күн тәртібіне қатысты барлық мәселелер бойынша ашық әрі сындарлы диалог орнағанын айтты.
Мемлекет басшысы осы дәстүрді жалғастыру керектігін атап өтті. «Қазақстан ҚХР-мен жаңа технология, ауыл шаруашылығы, сондай-ақ мәдени-гуманитарлық салалары бойынша ынтымақтастықты дамытуға мүдделі», – деді Қасым-Жомарт Тоқаев. 



///Әңгімелесу барысында Қазақстан мен Қырғызстанның Президенттері екі жақты ынтымақтастықтың қазіргі жағдайын және перспективасын талқылап, өңірлік күн тәртібіндегі өзекті мәселелер жөнінде пікір алмасты.
Сондай-ақ, мемлекеттер басшылары алдағы кездесулер кестесін де қарастырды.
Телефон арқылы сөйлесуге Қырғызстан жағы бастамашы болды.
///Кеңес барысында Нұрсұлтан Назарбаев 25 жыл ішінде Қазақстан Қарулы Күштері мемлекет пен жеке құрамның күш-жігерінің арқасында мықты әскери әлеуеті бар ел тәуелсіздігінің сенімді тірегіне айналғанын атап өтті.
– Соңғы жылдары Қарулы Күштерді дамыту ісінде көптеген жұмыс атқарылды. Бірқатар маңызды стратегиялық құжаттар қабылданды, соның ішінде Ұлттық қауіпсіздік стратегиясы, Қазақстан Республикасының Әскери доктринасы, Қарулы Күштерді дамыту тұжырымдамасы және қорғаныс саласына қатысты нормативтік құқықтық актілер бар, – деді Қазақстан Президенті.
Мемлекет басшысы геосаяси ахуалдың өзгеруі және жаңа сын-қатерлердің пайда болуы жағдайында Қорғаныс министрлігінің алдында тұрған негізгі міндеттердің бірі қару-жарақтарды технологиялық тұрғыдан жетілдіру және жаңғырту болып саналатынын айтты.
– Сондықтан, Қорғаныс министрі лауазымына азаматтық тұлғаны, яғни, қауіпсіздік жөніндегі көмекшім – Қауіпсіздік Кеңесінің хатшысы Ермекбаев Нұрлан Байұзақұлын тағайындауға шешім қабылдадым. Сонымен бірге, Н.Ермекбаев кадрлық офицер, әскери қызметте тәжірибесі бар, соның ішінде шиеленіс аймақтарында болған. Ол халықаралық мәселелер жөніндегі көмекші, Қытайда және Оңтүстік Шығыс Азияның бірқатар елінде елші, министр және екі рет Қауіпсіздік Кеңесінің хатшысы қызметтерін атқарды, – деді Нұрсұлтан Назарбаев.
Мемлекет басшысы заманауи талаптарды ескере отырып, әскери кадрлардың дайындығын жетілдіру қажеттігіне назар аударды.
– Генерал-полковник Сәкен Әділханұлы Жасұзақовқа қалтқысыз қызмет еткені үшін ризашылық білдіремін және оған Ұлттық қорғаныс университетін басқаруды тапсырамын. Университет алдында Қарулы Күштердің басқару құрамының біліктілігін арттыру және әскери ғылымды дамыту жөніндегі маңызды міндеттер тұр. Университет еліміздің ғана емес, сондай-ақ көршілес елдердің де курсанттары оқитын негізгі ғылым, білім орталығына айналуы тиіс, – деді Қазақстан Президенті.
Соңында Қазақстан Президенті еліміздің Қарулы Күштерін одан әрі дамыту жөнінде бірқатар нақты тапсырма берді.


/// 
Мемлекет басшысы атына Қазақстанның барлық өңірінен және шет елдерден құттықтау хаттары мен жеделхаттары әлі де келіп түсуде.
Мәселен, ТМД Парламентаралық ассамблеясы кеңесінің бас хатшысы А.Сергеев, сондай-ақ ТМД ПАА кеңесінің бас хатшысының орынбасары – ҚР Парламентінің ТМД ПАА және ҰҚШҰ Парламент ассамблеясындағы өкілі Х.Бакенов Мемлекет басшысын туған күнімен құттықтап, оның өмірі өз еліне және халқына қалтқысыз қызмет етудің жарқын үлгісі екенін айтқан.
«Әлеуметтік-экономикалық, саяси және мәдени дамудағы елеулі табыстармен, халықаралық аренадағы елдің орнының нығаюымен айшықталған қазіргі Қазақстан тарихының тұтас дәуірі Сіздің есіміңізбен байланысты. Сіз әрдайым Достастық кеңістігіндегі интеграциялық үдерістердің дамуының, ТМД-ға мүше мемлекеттердің стратегиялық серіктестігі мен одақтастық өзара ықпалдастығының табанды жақтаушысы болдыңыз», – делінген хатта.
Еуразиялық экономикалық комиссияның энергетика және инфрақұрылым жөніндегі министрі Т.Мансұров Қазақстан халқы өзінің әл-ауқаты мен болашағын Көшбасшысының жемісті қызметімен байланыстыратынын атап өткен.
«Сіздің пассионарлық ерік-жігеріңіз бен зор халықаралық беделіңіз мерейлі жеңісі Еуразиялық экономикалық одақтың құрылуы болған бүгінгі еуразиялық интеграцияның табысты дамуын қамтамасыз етіп отыр. Қажымас қызметіңізге жаңа да жарқын жетістіктер, ұзақ ғұмыр мен мықты денсаулық, бақыт және бақуаттылық  тілеген шынайы тілегімізді қабыл алыңыз», – делінген хатта.
Жылы лебізді құттықтауын Польшаның бұрынғы президенті А.Квасьневский де жолдап, Мемлекет басшысының туған күн мен Астана күнінің сәйкес келуі Қазақстанның жаңа тарихы мен табыстарының Нұрсұлтан Назарбаев тұлғасымен ажырағысыз байланысын айшықтайтынын атап өткен.
«Тәуелсіздік декларациясы, мемлекеттіліктің нығаюы, жан-жақты экономикалық даму, саяси және қоғамдық тұрақтылық Сіздің президенттігіңіздің фирмалық белгісі болып саналады. Күрделі халықаралық жағдайда, ұлттық сын-қатер және қауіпсіздік үшін қауіп көп кезеңде бұл дегеніңіз керемет жетістік. Еуропада және әлемде соңғы ширек ғасырда болған тарихи өзгерістердің деңгейі мен маңызын, сондай-ақ ол өзгерістер үшін мүмкіндік пен жағдай туғызу ісіндегі Сіздің ерен еңбегіңізді  түсінетін менің елімде және Еуропаның көп елінде мұны мойындайды,», – делінген хатта.
Польшаның экс-президенті Нұрсұлтан Назарбаевқа денсаулық, табыс тілеп, Қазақстанның барлық халқының өсіп-өркендеуі үшін бұдан әрі де белсенді бола беруіне ниеттестік білдірді.
ГФР-дың бұрынғы Президенті Х.Кёллер де Нұрсұлтан Назарбаевты туған күнімен құттықтап, оған мықты денсаулық және Мемлекет басшысының ел игілігі үшін қабылдайтын барлық шешімдеріне даналық тіледі.  
Нұрсұлтан Назарбаевқа және барша Қазақстан халқына өзінің ең ізгі тілектерін Ұлыбританияның бұрынғы Премьер-министрі Т.Блэр жолдады.
Ресей Федерациясы Башқұртстан Республикасының басшысы Р.Хамитовтың құттықтауында мемлекеттік қызметтегі орасан мол тәжірибесі, басқарушылық дарыны және халықтың игілігі жолындағы жұмысы Қазақстан Президентін лайықты бедел мен сый-құрметке бөлегенін айтады.
«Сіз елдеріміз бен өңірлеріміздің стратегиялық серіктестігінің дамуына зор үлес қосып келесіз. Қазақстан мен Башқұртстанның көпқырлы ынтымақтастығы, халықтарымыз арасындағы байырғы достық қарым-қатынас алда да қарқынды жалғаса беретініне сенімдімін. Сізге шын жүректен мықты денсаулық, белсенді және ұзақ ғұмыр тілеймін, Қазақстан халқының игілігі үшін барлық жоспарларыңыз бен бастамаларыңыздың табысты жүзеге асуына тілектеспін», – деп жазады автор.
Ресей Федерациясы Пенза облысы губернаторының міндетін атқарушы И.Белозерцев Мемлекет басшысының жемісті жұмысы Отанға қызмет етудің жарқын үлгісі екенін айтады.
«Сізге тән жоғары кәсіпқойлық, терең білім, керемет ұйымдастырушылық дарын, бай саяси тәжірибе республиканың әлеуметтік-экономикалық әлеуетін қарқынды дамытуға, азаматтарының әл-ауқатын арттыруға септігін тигізіп келеді. Сізге мықты денсаулық, бақуаттылық, бақыт, барлық ісіңіз бен бастамаларыңызға жаңа табыс тілеймін», – делінген құттықтауда.
ТМД-ның Экономикалық даму іскерлік орталығының бас директоры В.Савченко Нұрсұлтан Назарбаевтың ғаламат өмірлік тәжірибесі мен даналығы егемен мемлекет құрып, Қазақстанды XXI ғасырда өсіп-өркендеу жолына батыл бастауға мүмкіндік бергенін айтқан.
«Сіз істеген ісіңіздің барлығында кемелдікке ұмтыласыз. Сіздің бойыңыз Ұлы даланы әлемдік дамудың қуатты орталығына айналдырып келе жатқан энергияға толы», – деп жазады автор.
АҚШ-тың Қазақстандағы Төтенше және өкілетті елшісі Д.Крол Астананың қалыптасуы мен дамуы Нұрсұлтан Назарбаевтың көреген және сындарлы саясатының, елдің игілігі жолындағы қызметінің нәтижесі екенін атап өткен.
Қазақстанның Сербиядағы құрметті консулы М.Карич Нұрсұлтан Назарбаев өзінің нағыз патриотизмі, шебер басшылығы арқылы Қазақстанның мемлекеттілігі мен халқының тарихында елеулі із қалдырғанына тоқталып өткен.
«Президент лауазымындағы қызметіңіз бен соңғы сайлаудағы айқын жеңісіңіз халықтың Сізді қаншалықты жақсы көретінін және Сізге қаншалықты сенетінін айғақтайды», – делінген жеделхатта.
М.В.Ломоносов атындағы ММУ-дың қазақстандық филиалының директоры А.Сидорович бүкіл ұжымның атынан Нұрсұлтан Назарбаевты туған күнімен құттықтап, мықты денсаулық, бақыт тіледі және жаңа идеяларының жүзеге асуына ниеттестік білдірді.
«Сіздің көрнекті қызметіңізді бүкіл әлем мойындайды, Ресей мен Қазақстан халқы жоғары бағалайды. Сіздің есіміңіз бен ісіңізге Мәскеу университетінің ұжымы ерекше құрметпен қарайды. ММУ-дың қазақстандық филиалына зор мәртебе бұйырды – ол Сіздің бастамаңызбен құрылды және үнемі қамқорлығыңызды сезініп келеді. ММУ-дың қазақстандық филиалының ұжымы және түлектері арқылы Сіздің игі істеріңіз бен әрекеттеріңіз елдің өсіп-өркендеу үшін еселене түсетініне және Сіздің асқақ мұраттарыңыздың орындалуына қызмет ететініне сенуіңізге болады», – деп жазады автор.
Өзбекстанның Қазақ ұлттық мәдени орталығының өкілдері Нұрсұлтан Назарбаевтың басшылығымен біздің елдің әлеуметтік-экономикалық және мәдени-гуманитарлық дамуына тоқталып өтіпті. Авторлар сондай-ақ қуатты экономика құру үшін жағдай жасауға, мемлекетті одан әрі дамытуға бағытталған «Нұрлы жол» бағдарламасын жүзеге асырудың маңыздылығына да назар аударған.
Жылы лебізді тілектер балғын мектеп оқушыларынан – Павлодар облысынан Т.Солтанғазыдан, Астана қаласынан А.Ахметовадан, Ақтөбе қаласынан Н.Нұрғалиев пен Н.Нұрғалидан, Жамбыл облысынан Н.Амангелдіден келіп түсті.
Мемлекет басшысын өлең жолдарымен Астана қаласынан А.Мұқибек пен Г.Шишов құттықтады.
Өз құттықтауларын Астана қаласынан Б.Шалабаева, Б.Жұмағұлов, 1-ші сыныпты ұшқыш-инженер Н.Ақмұқанов, Р.Шырдабаев, Шымкент қаласынан О.Көшекбаев, сондай-ақ Көкшетау қаласынан бір топ азамат жолдап, Нұрсұлтан Назарбаевқа мықты денсаулық, бақ-береке және табыс тіледі.
Мемлекет басшысы атына хаттар мен жеделхаттар әлі де келіп түсіп жатыр.
/// 
Мемлекет басшысы Президенттің Алматыдағы резиденциясында өткен кездесу барысында экономикалық, қаржылық, мәдени және білім орталығы ретінде бүгінде Алматының ел дамуында зор маңызы бар екенін айта келіп, қалада мемлекеттік бағдарламаларды жүзеге асырудың маңыздылығын айтты.  
Алматы – үлкен қала, оны басқару күрделі міндет жүктейді және бұл осында болып жатқан үдерістерді терең талдауды қажет етеді. Инвестиция тарту, мемлекет-жекеменшік серіктестігін дамыту осы кезеңде жұмыстың негізгі бағыттарының бірі болуға тиіс, – деді Қазақстан Президенті.
Нұрсұлтан Назарбаев сондай-ақ көші-қон ауқымы өсуін ескере отырып, қаладағы құқықтық тәртіпті қамтамасыз ету ісіне айрықша көңіл бөлуді тапсырды.
Қалада өзге өңірлерден келген 500 мыңға жуық мигрант бар, оларды есепке алу дұрыс жүргізілмейді. Осыны ретке келтіру керек, өйткені ертең осының бәрі қалада проблема туындатуы мүмкін. Сондықтан республикалық және облыстық органдармен бірлесіп, әкімдік осы мәселемен айналысқаны, өзара ұдайы байланыста болғаны жөн, – деді Мемлекет басшысы.
Б.Байбек қаланың әлеуметтік-экономикалық дамуының негізгі көрсеткіштері, инвестициялық және инфрақұрылымдық бағдарламалардың жүзеге асырылу барысы туралы баяндады.
Біз келесі жылы мемлекеттік инвестицияны 70 миллиард теңгеге дейін азайту арқылы экономиканы қайта құрылымдауды жоспарлап отырмыз. Жеке бизнестің жұмысын 75 миллиард теңгеге жандандыру қарастырылуда. Бүгіннің өзінде 14 балабақшаның, 3 мектептің, бір емхананың құрылысына байланысты меморандумдарға қол қойылды, – деді Алматы әкімі.
Әкім сондай-ақ өнеркәсіпті дамыту, қаланың 2017 жылғы Универсиадаға дайындығы мәселелеріне егжей-тегжейлі тоқталды.
Индустрияландыру бағдарламасы бойынша 39 жоба іске асырылуда. Алатау ауданындағы индустриялық паркте біз 320 миллиард теңге болатын 41 жобаны мақұлдадық, келесі жылға 60 миллиард инвестиция жоспарланып отыр. ЭКСПО-2017 халықаралық көрмесінің құрылысындағы қазақстандық қамту үлесін қамтамасыз ету аясында Алматы компанияларының 10 миллиард теңге көлеміндегі қаражатпен қатысатыны туралы меморандумға қол қойылды. Ал 2017 жылғы Универсиада нысандары бойынша қазақстандық үлес 57 пайызға жетті. Таяуда 17 миллиард теңгенің операциялық бюджетіне қол қойылды, – деді Б.Байбек.
 
Соңында Қазақстан Президенті елдегі ірі қаланы басқару зор жауапкершілік жүктейтініне тағы да назар аударды.
Мегаполис ауқымын ескере отырып, Үкімет қолдау көрсетуге тиіс. Қалада тәртіпке келтіретін көп жұмыс бар. Әсіресе, террорлық қатер ұлғайып келе жатқан  қазіргідей жағдайда құқық қорғау органдарының үйлесімді қызмет еткені маңызды, – деді Нұрсұлтан Назарбаев.
 
Мемлекет басшысы кездесу қорытындысы бойынша бірқатар нақты тапсырма берді.
***
Алматы экономикасының өсімі жыл қорытындысы бойынша 2,5 пайызға жетеді. Өнеркәсіптік өндірісі өсімі 2,2 пайыз болды, инвестициялар 1,3 пайызға ұлғайды, бір миллион шаршы метрден астам баспана пайдалануға берілді.
«Нұрлы жол» бағдарламасы бойынша қаржының игерілуі 73 пайыз болды, жыл аяғына дейін 100 пайыздық көрсеткіш қамтамасыз етіледі. Осы бағдарлама арқасында 2,6 мың жұмыс орны, жыл басынан бері 17 мыңнан астам тұрақты жұмыс орны ашылды.
Алматыда 10 адамның алтауы шағын және орта бизнес кәсіпорындары арқылы жұмыспен қамтылған, олардың саны 10 пайызға көбейді. Бұл сектор салық түсімдерінің 44 пайызын қамтамасыз етеді.
Сатып алу мүмкіндігі деңгейінің 25 пайызға төмендегеніне қарамастан, салыққа қатысты жоспар 104 пайызға орындалды. Бюджетке бір триллионнан аса теңге түсті. Қала бюджетін 32 пайыз оңтайландыру жоспарлануда, бірақ бұл орайда барлық әлеуметтік міндеттемелердің уақтылы орындалуы қамтамасыз етіледі.
Алматы облысының әкімдігімен бірлескен жоспар қабылданды, ол Алматы төңірегінде жаңа жұмыс орындарын ашып, қалаға ауыл шаруашылығы өнімдерін жеткізуге бағытталған.
Әлеуметтік маңызы бар 33 өнім түріне мониторинг жасалады. Оңтүстік өңірлердің атсалысуы арқылы демалыс күндері жәрмеңкелер ұйымдастырылуда. Оның барысында 10-15 пайызға арзандатылған, жалпы құны 1 миллиард теңгеден асатын өнім сатылған.
Жер учаскелері бойынша ревизия жүргізілді, жалға берілген учаскелерді сараптау жұмыстары жалғасуда. Заңсыз құрылыс салынған 10 учаскеге қатысты сотқа талап арыз жолданды. 

///Мемлекет басшысы Қасым-Жомарт Тоқаев пен Қазақстанның Тұңғыш Президенті – Елбасы Нұрсұлтан Назарбаев қазақтың ұлы ойшылы, ғұлама ақын Абай Құнанбайұлының 175 жылдық мерейтойының басталуына арналған салтанатты шараға қатысты.
Қасым-Жомарт Тоқаев пен Нұрсұлтан Назарбаев еліміздің барлық өңірінде және шетелдерде жыл бойына өтетін мерекелік шараларды ресми түрде бастап берді. 
«Қазақ халқы – Абайдың халқы» атты мерекелік концерт «Астана опера» мемлекеттік опера және балет театрында өтті.
Концерт бағдарламасына Абайдың барлық музыкалық мұрасы енген. Ақын шығармаларын КСРО және Қазақстанның халық әртістері Асанәлі Әшімов, Әлібек Дінішев, Роза Рымбаева, белгілі мәдениет қайраткерлері Майра Мұхамедқызы, Айман Мұсақожаева, Берік Айтжанов, сондай-ақ, халықаралық және республикалық байқаулардың лауреаттары мен талантты жастар орындады.












///Отырыста Мәдениет және спорт министрлігінің жауапты хатшысы Қ.Уәлиевтің Қазақстан Республикасы мемлекеттік рәміздерінің 25 жылдығын мерекелеуге арналған жоспарлы іс-шаралар туралы баяндамасы тыңдалды.
Гүлшара Әбдіқалықова іс-шара барысында Қазақстан Республикасы мемлекеттік рәміздерінің 25 жылдығы мерекеленетін жыл барысында барлық орталық және жергілікті атқарушы органдар тәуелсіздігіміздің басты нышандары болып саналатын Қазақстанның мемлекеттік рәміздерін насихаттау бағытында жүйелі жұмыстар жүргізу қажеттігін атап өтті.
Сондай-ақ, комиссия отырысында Қазақстан Республикасы Қорғаныс министрлігінің «Ел қорғаны» ведомстволық наградасын бекіту туралы ұсыныс қаралды.
Отырыс қорытындысы бойынша мемлекеттік органдарға нақты тапсырмалар мен ұсынымдар берілді.
/// 
Конференцияның ашылу салтанаты алдында Қазақстанның ғылыми және шығармашылық зиялы қауымы өкілдерінен құралған делегация Қазақ хандығының негізін қалаушы Керей мен Жәнібек хандар  ескерткішіне гүл шоқтарын қойды. Делегацияны Қазақстан Республикасының Мемлекеттік хатшысы Гүлшара Әбдіқалықова бастап барды.
Конференция жұмысына 1500-ден астам адам қатысты. Олардың  қатарында ҚР Парламентінің депутаттары, мемлекеттік органдар басшылары, Қазақстанның мемлекет және қоғам қайраткерлері, дипломатиялық  өкілдіктердің  басшылары, судьялар, отандық саяси партиялардың, үкіметтік емес ұйымдардың, бизнес қоғамдастығының, Қазақстан халқы Ассамблеясының өкілдері, мәдениет және өнер қайраткерлері, БАҚ жетекшілері, сондай-ақ Әзербайжан, Болгария, Ұлыбритания, Германия, Израиль, Үндістан, Испания, Италия, Қырғыз Республикасы, Қытай,  Беларусь, Тәжікстан, Ресей, АҚШ, Түркия, Өзбекстан, Украина, Франция, Швейцария сынды мемлекеттерден тарих пен мемлекеттіліктің даму проблемаларын зерттейтін ірі  ғалым-зерттеушілер бар.
Пленарлық отырыста Мемлекеттік хатшы Қазақстан Президенті Нұрсұлтан Назарбаевтың конференцияға қатысушыларға және шетелдік қонақтарға арналған құттықтауын оқып берді.
Мемлекет басшысының құттықтауында Қазақ хандығы құрылуының 550 жылдығын бүкіл халық болып мерекелеу – бір шаңырақ астында өзара келісімде өмір сүріп жатқан барша қазақстандықтардың бірлігінің жарқын көрінісі екені айтылған.
«Біз өткенімізді мақтан тұтамыз және ата-бабаларымыздың сан ғасырлық армандарын ақиқатқа айналдыра отырып, олардың асыл мұраларын қастерлейміз. «Мәңгілік Ел» жалпыұлттық идеясы тарихи сананың берік іргетасына сүйенеді. Бұл – қазақстандық патриотизмнің маңызды қыры. Қазақстандық тарихшылардың Қазақ хандығы құрылуының, қалыптасуы  мен дамуының тарихи үдерісіне, халқымыздың тарихи жолына терең талдау жасап, зерттеу жұмыстарын  жалғастыра беруі маңызды» делінген құттықтауда.
Сонымен бірге, Әзербайжан, Моңғолия, Түркия ұлттық ғылым академиясының өкілдері, Ресей Ғылым акадамиясының мүшелері баяндама жасады.
Пленарлық отырыс аяқталғаннан кейін қоғам және мемлекет қайраткерлері, ғалымдар, тарихшылар, этнологтар, шығыстанушылар, тіл мамандары «Қазақ хандығы және Н.Ә.Назарбаевтың «Мәңгілік Ел» идеясы»; «Қазақ хандығынан – Қазақстан Республикасына дейін: тың деректер, жаңаша тұжырымдамалар»; «Қазақ құқығы мен билер сотының әлем өркениетіндегі орны» және «Тәуелсіз Қазақстанның әлемдік қоғамдастықтағы орны» деп аталатын төрт секция бойынша жұмысты жалғастырды. Секциялар жұмысына сондай-ақ жас ғалымдар, докторанттар, магистранттар мен студент жастар қатысты. 
///
	 

	Жеделхатта Д.Досжанның табиғи дарынымен жастай көрініп, әдебиет майданында тынбастан, өнімді еңбек етіп келгені атап өтілген.

	«Оның қаламынан туындаған әңгімелер мен хикаяттар, романдар оқырмандарын тілінің шұрайлылығымен, ұлттық бояуының қанықтығымен баурайтын», – делінген жеделхатта.

	Мемлекет басшысы жазушының еңбегі әр жылдары әдебиет саласындағы жоғары мәртебелі сыйлықтармен және мемлекеттік наградалармен марапатталғанына да тоқталған.

	Нұрсұлтан Назарбаев қаламгердің үздік шығармалары әрдайым халқымызбен бірге жасай беретінін атап өткен.  
////// 
Іс-шараға Парламент депутаттары, Үкімет мүшелері, мемлекеттік органдар мен дипломатиялық корпус, зиялы қауым және іскерлік орта, мәдениет пен білім беру саласы өкілдері қатысты.
Мемлекет басшысы өз сөзінде небәрі 17 жасқа толған ел астанасының қазірдің өзінде бай әрі даңқты тарихы бар екенін айтты.
– Бүгінде елдің бас қаласы тек бірегей ғимараттарымен ғана емес, қайталанбас өзіндік ахуал-тынысымен де ерекшеленеді. Астананың өз «гравитациясы» бар, ол таланттарды, жаңа жобаларды, қаржылық, зияткерлік және әлеуметтік капиталды өзіне тартып тұрады. Осында өмір сүруге, өз болашағын осында бедерлеуге ұмтылғандар барған сайын көбеюде. Астана халқының саны күткендегінің бәрінен де асып түсіп, миллионға жуықтап қалды. Бұл ретте қаланың елге берері де көбейе түсуде. Бүгінде Астана –  республикалық бюджеттің донорына айналған өңірдің бірі, – деді Қазақстан Президенті.
Нұрсұлтан Назарбаев елдің әлеуметтік және экономикалық өміріне тигізіп отырған елорданың оң ықпалын атап өтті.
– Астана қазірдің өзінде тек елдің ғана емес, Орталық Азия өңірінің білім беру және медицина хабы рөліне ие болып отыр. «Нұрлы жол» бағдарламасын жүзеге асыру елдің барлық өңірін елордаға жақындата түсуде. Жаңа Жібек жолы жобасы Қазақстанды Еуразия құрлығының орталық мемлекетіне айналдырады. «ЭКСПО-2017» халықаралық көрмесін өткізу еліміздің технологиялық көшбасшылығын қамтамасыз етіп, әлемге Қазақстанның баламалы энергетика саласындағы жетістіктерін әйгілейді. «Астана» халықаралық қаржы орталығын құру – тағы бір өршіл бастамамыз. Ол Астананың ғана емес, бүкіл республиканың көп жылдарға арналған даму бағытын айқындап береді. «Локальды көшбасшылық және жаһандық бәсекеге қабілеттілік» – біз ұстанатын формула осы. Көріп отырғанымыздай, Астанада қазірдің өзінде осы жоспарды жүзеге асыру үшін жұмыс жүргізілуде, – деді Мемлекет басшысы.
Сонымен қатар, Қазақстан Президенті мерекеге өзінің жеке басының қатысы жөніндегі ойымен бөлісті.
– Қала күні де адамның туған күні сияқты – ол тек мерекелеуге себеп қана емес, есеп беріп, қорытынды жасаудың да бір мүмкіндігі. Мен үшін мерейтой жеке басымның мерекесі болған кезең әлдеқашан артта қалды. Менің бүкіл жұмысым мен бар өмірім елмен етене байланысты. Мен үшін Қазақстанның, оның елордасының және әрбір өңірінің жаңа табысынан артық құттықтау жоқ және болмақ емес, – деді Нұрсұлтан Назарбаев.
Сондай-ақ, Мемлекет басшысы Астананы одан әрі дамытуға атсалысқандары үшін қатысушыларға алғыс айтты.
– Бұл жерде жаңа және бірегей Еуразия мәдениеті қалыптасады, жастар бәсекеге лайық білім алады, болашаққа сеніммен қадам басатын жаңа отбасылар құрылады. Бірлігіміздің, еңбексүйгіштігіміздің, табандылығымыздың арқасында біздің алға қойған барлық мақсатымызға жететінімізге сенімдімін, – деді Қазақстан Президенті.
Соңында Нұрсұлтан Назарбаев барша қазақстандықтарды мерекемен құттықтап, игілік пен бақ-береке тіледі.
 
 
 

///Мемлекет басшысы Халиф бен Хамад Әл Танидің қазасы туралы хабарды зор күйзеліспен қабылдады.
«Осы қиын сәтте орны толмас қазаға ортақтаса отырып, Сізді және жақындарыңызды бекем болуға, сабырлылық сақтауға шақырамын», – делінген көңіл айту жеделхатында.    
Сонымен қатар, жеделхатта бар ғұмырын Қатар мемлекетінің қалыптасуына және халықаралық аренада исламның мүддесін қорғау жолына арнаған шейх Халиф бен Хамад Әл Танидің тарихи тұлға және беделді саясаткер ретінде әрдайым есте қалатыны атап өтілген.
///
	

	Екі елдің көшбасшылары өзара іс-қимылдың өзекті мәселелерін қарастырды, Оңтүстік-Шығыс Азия елдерінің қауымдастығы (АСЕАН) мен Бірыңғай экономикалық кеңістікті қоса алғанда, қазіргі халықаралық құрылымдар аясындағы өңірлік интеграция тақырыбын талқылады.

	Мемлекетаралық өзара іс-қимыл әлеуеті толық пайдаланылмай отырғаны және тараптардың мұнай-газ, химия салаларындағы, аграрлық сектордағы және басқа салалардағы серіктестік аясын кеңейтуге қызығушылық танытатыны атап өтілді.

	Нұрсұлтан Назарбаев Бруней бизнесінің өкілдерін Қазақстан экономикасын әртараптандыруға қатысуға шақырды және Бруней Астанада ЭКСПО халықаралық көрмесін өткізудің дайындығына белсене атсалысса деген тілегін білдірді.

	Кездесу соңында Мемлекет басшысы Хассанал Болкиахты Қазақстанға сапармен келуге шақырды.   
///Бақыт Сұлтанов Мемлекет басшысына ішкі және сыртқы сауданы дамыту, экспортқа шығарушыларды қолдау, интеграциялық үдерістер, ішкі нарықты контрафактілік өнімнен қорғау сияқты министрлік қызметінің негізгі бағыттары бойынша атқарылған жұмыстарының қорытындылары туралы баяндады.
Министр Президентке бағаны белгілеу, әлеуметтік маңызы бар азық-түлік бағаларын тұрақтандыру мәселелері ведомствоның ерекше назарында екенін жеткізді. Орталық және жергілікті атқарушы органдардың міндеттерін анықтайтын Жол картасының жобасы әзірленді.
Жалпы министрлік жұмысына оң баға берген Қасым-Жомарт Тоқаев Бақыт Сұлтановқа ішкі нарықты отандық тауарлармен толтыру, әлеуметтік маңызы бар азық-түлік бағаларын тұрақтандыру, бағаның негізсіз өсуі мен делдалдық әрекеттерді болдырмау және қазақстандық тауар өндірушілердің өнімі тұтынушыларға қолжетімді болу үшін нақты тапсырмалар берді. Еуразиялық экономикалық одақ аясындағы интеграциялық үдерістерде Одақтағы серіктестермен сындарлы іс-қимылдар жүргізу арқылы мемлекеттің ұстанымын нығайту – министрліктің алдында тұрған маңызды міндет.

///
	 

	Кездесу барысында Қазақстан Республикасы мен Дүниежүзілік банк тобы арасындағы, соның ішінде 2014 жылы мамырда қол қойылған Серіктестік туралы негіздемелік жаңа келісім аясындағы ынтымақтастықты күшейту мәселелері талқыланды.

	Сонымен қатар, тараптар Қазақстан мен әлемдік қоғамдастықтың алдында тұрған түрлі экономикалық сын-қатерлерді қарастырды.

	Нұрсұлтан Назарбаев Дүниежүзілік банк Қазақстанның стратегиялық серіктесі екенін, онымен біздің еліміз тәуелсіздік алған кезеңнен бері ынтымақтасып келе жатқанын айтты.

	– Сіздің банктің бағалауы бойынша, Қазақстанда бір кездері 35 пайыз болған, табысы күнкөріс шегінен төмен халықтың үлесі 3 пайыздан төмен көрсеткішке дейін қысқарды. Біз мұны үлкен жетістік санаймыз, – деді Нұрсұлтан Назарбаев.

	Ш.Индравати өз кезегінде Қазақстанның өңірлік және жаһандық ықпалдастық саласындағы ілгерілеуін атай отырып, біздің еліміз су және энергетика ресурстарын пайдалануды өңірлік реттеу мәселесінде маңызды рөл атқаратын болады деп үміттенетінін жеткізді.

	– Қазақстан мен Дүниежүзілік банк арасындағы ынтымақтастық өте табысты жүзеге асырылуда және ол экономиканы әртараптандыруға, орнықты даму бөлігіндегі ілгерілеуді күшейтуге атсалысуға бағытталған. Серіктестік туралы негіздемелік жаңа келісімге қол қою және осы келісімнің аясында түрлі халықаралық ұйымдардың жұмысын үйлестіру біз үшін өте маңызды,  – деді Ш.Индравати.  

	Қазақстан Дүниежүзілік банк тобына 1992 жылы қосылды. Сол уақыттан бастап, 41 жобаны жүзеге асыру үшін жалпы мөлшері 6,8 миллиард доллар ұсынған Дүниежүзілік банк еліміздің даму мәселелері жөніндегі ірі серіктесіне айналды.

	 


///Сұхбат барысында Нұрсұлтан Назарбаев туризм саласының қазіргі ахуалы туралы әңгімелеп, Бурабай курорттық аймағын одан әрі дамыту жөніндегі ойларын бөлісті және барша қазақстандықтарды еліміздің табиғи жауһарларын сақтау ісіне зор көңіл бөлуге шақырды.
Мемлекет басшысы Қазақстанның табиғи көрікті жерлерінің ішінде Бурабайдың айрықша орын алатынына назар аударды.
– Елімізде туризм мен демалыс үшін түрлі бағыттар көптеп саналады. Алматының маңында – Алатау таулары, ғажайып Көлсай, оңтүстік Қазақстанда – Ақсу-Жабағылы табиғи қорығы, республиканың батысында – Шалқар көлі, Каспий теңізі, Қарағанды облысында – Қарқаралы, Павлодар облысында –  Баянауыл. Әр өңірдің өзіндік көрікті орындары бар, солардың бірі Бурабай – Қазақстанның «маржаны». Мұнда болғанда ән айтпау, шабыттанбау мүмкін емес. Бурабайдың сұлулығын халқымыз ежелден-ақ жырға қосқаны бекер емес. Мысалы, ақын Біржан салдың мынадай жыр жолдары бар:  «Жер шоқтығы – Көкшетау, бауырың толған бақша бау, төңірегің сексен көл, иісің жұпар аңқиды-ау». Мен бұл өңірге келіп жүргеніме 25 жылдан асса да әлі тамсанамын. Қазір біздің басты мақсатымыз – курорттық аймақты оның тазалығы мен тұмса табиғатын сақтай отырып дамыту, танымал ету, – деді Қазақстан Президенті.
Нұрсұлтан Назарбаев сондай-ақ Тәуелсіздік жылдарында курорттық аймақ инфрақұрылымының айтарлықтай жақсарғанына тоқтала келе, қазіргі кезде ұлттық саябақ Президенттің іс басқармасының қарауында екенін атап өтті.
– Бұрындары барлық ауыз су жергілікті көлдерден алынған болатын, сондықтан ондағы су деңгейі төмендей бастады. Сол себепті Сергеев су қоймасынан су құбырын жүргізу міндеті қойылды. Қазір көлдерден су тарту тоқтатылып, су деңгейі қалпына келді. Екінші міндет – өңірдің ғажап табиғатын ластамас үшін орталықтандырылған жылу берумен қамтамасыз ету. Осы мақсатта жылу электр орталығы салынуда. Біздің алдымызда тұрған үшінші міндет – су қоймалары мен ормандарды ластанудан сақтайтын тазарту құрылғыларын орнату, – деді Елбасы.
Мемлекет басшысы атап өткендей, курорттық аймақ еліміздің танымал туристік бренді болып, қазақстандықтар мен шетелдік қонақтардың сүйікті демалыс орнына айналды.
– Бурабай қазірдің өзінде Қазақстанның рәмізіне айналды. Елорданың қасында орналасқандықтан, жақсы автомагистраль бар болғандықтан, соңғы уақытта туристер саны артуда. Жыл бойғы демалыс үшін барлық мүмкіндіктер жасалуда. Велосипедпен  және жаяу серуен жолдары ашылды, қыста шанамен сырғанап, атқа мінуге, шаңғы тебуге болады. Мұнда ірі халықаралық іс-шаралар өткізуге мүмкіндіктер бар. Мысалға, Шетелдік инвесторлар кеңесі болғанда Бурабайда барша әлемнің жетекші бизнесмендері бас қосты. Бұл жерде ТМД, ЕАЭО саммиттері өтті. Оларға қатысқан мемлекеттердің басшылары мен үкімет мүшелері сол іс-шаралар туралы ілтипатпен еске алады. Әрине, ЭКСПО-2017 халықаралық көрмесіне келген қонақтар үшін де Бурабайға дейін бағыт ұйымдастырылатын болады. Курорттық аймақ көптеген туристерді тартады, бастысы – олар үшін барлық қажетті жағдайларды жасау керек. Инфрақұрылымы дамыған сайын Бурабайдың атағы әлемге таныла беретін болады. Бизнесмендердің назарын осындай жағдайлар туғызуға және демалыс үшін заманауи жақсы кешендер салуға аударғым келеді, – деді Нұрсұлтан Назарбаев.
Соңында Қазақстан Президенті Бурабай ұлттық саябағының дамуы көп жағдайда біздің елордамызбен байланысты екеніне назар аударды.
– Қазір Астана маңында үлкен агломерация қалыптасып келеді. Іс жүзінде, елорда мен курорттық аймақ арасындағы қашықтық қысқаруда. Болашақта шағын авиация ұшып, тікұшақ көлігі дамиды деп ойлаймын. Мен Астананы салу барысында табиғат жағдайы келмейді дегенге қарамастан, оның айналасына ағаш отырғызу міндетін қойдым. Бүгінде көріп отырғанымыздай, Астананың маңына 73 мың гектарға ағаш егілді, бұл Бурабай аумағымен бірдей. Қазіргі уақытта екі аймақтың орман алқаптарын біріктіру міндеті қойылды, бұл жұмыстың жартысы атқарылды. Еліміздің кез келген көрікті орындарын дамыту үлкен күш-жігерді талап етеді, тиісінше қаражат та қажет. Дегенмен, туризмге жұмсалған әр теңге он есе пайда әкеледі. Сондықтан еліміздің барлық туристік орындарына қажетті инвестициялар сала отырып, қолайлы жағдайлар жасау керек, – деді Қазақстан Президенті.

///
	 

	Елбасына зауыт жұмысының негізгі бағыттары мен кәсіпорын шығаратын битумның жол құрылысында қолданылуы туралы баяндалды.

	Қазақстан Президенті қытайлық серіктестердің жобаны табысты жүзеге асырудағы үлесін атай отырып, оның алдағы уақытта кеңейе түсетініне сенім білдірді.

	Нұрсұлтан Назарбаев сондай-ақ Қазақстан аумағы арқылы Қытайдан Парсы шығанағы елдеріне дейін көлік бағыттарын салу бойынша жүзеге асырылып жатқан жобалар Жібек жолының қазіргі заманғы көрінісі екенін атап өтті. Соған орай жаңа нысандар құрылысы кәсіпорын үшін жақсы мүмкіндіктер бермек.

	Мемлекет басшысы  зауыт өнімдері Қазақстанның елордасын республиканың өзге қалаларымен, сондай-ақ шетелдермен жалғауы тиіс "Нұрлы жол" автокөлік жолы жобасын жүзеге асыру үшін де қажет болатынына назар аударды.

	Сонымен қатар Қазақстан Президенті еңбек ұжымының өкілдерімен әңгімелесті. Олар елдің индустриялық әлеуетін арттыруға бағытталған жобаларға көңіл бөліп отырғаны үшін Елбасына алғыстарын білдірді.

	Жыл сайын Қаражамбас кенішінен 1 миллион тонна мұнай өңдеуге есептелген  «CaspiBitum» БК» ЖШС зауыты жыл басынан бері 125 мың тонна жол құрылысына арналған битум өндірді. Бұл өнім «Батыс Қытай – Батыс Еуропа» халықаралық автокөлік дәлізі мен республикалық маңыздағы автожолдардың құрылысына пайдаланылады. 



///Кездесу барысында көмірсутегі секторындағы бірқатар жобаны жүзеге асыру мәселелері, Қазақстан мен Total концерні арасындағы ықпалдастықтың алдағы перспективалары, сондай-ақ, жаңа инвестициялар тарту мүмкіндіктері талқыланды.
Арно Брейяк Қасым-Жомарт Тоқаевқа концерннің жасыл технологиялар бағытындағы жұмысын трансформациялау жоспары туралы айтып, кәсіпорынның атауын TotalEnergies деп өзгертуге ниетті екенін жеткізді.
Сонымен қатар француз кәсіпкері концерннің Қазақстандағы мұнай-газ саласы бойынша, соның ішінде, Қашаған кен орнындағы екінші фазаны іске асыру аясындағы ірі жобаларға, сондай-ақ, жаңартылатын энергия көздері бағытындағы бірқатар жобаға инвестиция салуға дайын екенін нақтылады.
Мемлекет басшысы мұнай-газ концернінің даму стратегиясын өзгерту жөніндегі шешімін құптап, Қазақстанның 2060 жылға қарай көміртегі бойынша бейтараптыққа қол жеткізуге бейілді екенін айтты.
Сонымен қатар кездесуде Арно Брейяк Қасым-Жомарт Тоқаевқа компанияның Каспий және Оңтүстік-Еуропа аймағы бағытындағы бөлімшесінің жаңа вице-президенті Кристин Хейлиді таныстырды.
 




///Елбасы барша қазақстандықтарды және парадқа қатысушыларды Қазақстан Республикасы Қарулы Күштерінің 25 жылдығымен құттықтады.
Нұрсұлтан Назарбаев биыл ел тәуелсіздігі тарихындағы ең ауқымды парад өткізіліп отырғанын, сондай-ақ Қазақстан армиясы қалыптасудың лайықты жолынан өткенін және оның беделі жоғары екенін айтты.
– Парадқа бес мыңнан астам адам және 400 әскери техника қатысуда. Бұл айбынды армиямыздың даңқы асқақ және мақтан тұтуға тұрарлық екенін көрсетеді. Осы жылдарда мемлекет әскерилерге жан-жақты қолдау білдіріп келеді. Алғашқы әскери құрылымдардан бастап қауіпсіздіктің тиімді жүйесін құруға дейінгі ауқымды жолдан өттік. Мемлекеттің қалыптасуының күрделі кезеңінде Қазақстан армиясы өзінің алдына қойылған міндеттерді абыроймен атқара білді. Қарулы Күштеріміз ел ішінде және шет елде жоғары беделге ие болды, – деді Қазақстан Президенті.
Бұдан бөлек, Мемлекет басшысы армияны жаңғыртудың басымдығы бар бағыттарына тоқталып, оны әрі қарай дамыту міндеттерін анықтап берді.
– Бүгін Қарулы Күштер елімізбен бірге жаңғырудың тарихи кезеңін бастан өткеруде. Терроризммен күрес барлық күш құрылымдары қызметінің мүлде жаңа бағыты болып табылады. Қазақстан армиясы сақадай сай болып, кез келген қауіп-қатерге дайын тұруға тиіс. Тағы бір негізгі міндет – жеке құрамды нығайту. Біз әскери қызметшілердің жаңа буынын тәрбиелеудеміз. Әскери киім киген адамдар мінсіз абырой мен әділдіктің эталоны, болашақ ұрпақтар үшін үлгі болуға тиіс. Мерекелік парадқа Қарулы Күштеріміздің резерві болып саналатын «Жас ұлан» әскери мектептері курсанттарының тұңғыш рет қатысып отырғаны кездейсоқ емес. Бұл – армия дәстүрі мен құндылықтар сабақтастығының жарқын белгісі, – деді Нұрсұлтан Назарбаев.
Қазақстан Президенті бүгінгідей бейбіт өмір сыйлап, тәуелсіз әрі мықты мемлекет құруға жол ашқаны үшін Ұлы Отан соғысының ардагерлеріне алғыс айтты.
Сондай-ақ Мемлекет басшысы Қазақстанда бейбітшілік пен тұрақтылықты сақтаудың маңыздылығына тоқталып, Отанымыздың қауіпсіздігін тек армия ғана емес, еліміздің барлық азаматтары да ойлауға тиіс екендігін атап өтті.
– Біз барлық көршілерімізбен доспыз және «Бейбіт бір ғана келісім жүз жеңістен артық» деген өнегелі өсиетті есте ұстауымыз керек. Сондықтан басты құндылықтарымыз – бейбітшілік, келісім және бірлік дәстүрін ұрпақтан ұрпаққа жалғастырып келеміз. Қарулы Күштер әрқашан да тәуелсіздігіміздің басты тірегі болып қала береді, – деді Нұрсұлтан Назарбаев.
Соңында Қазақстан Президенті әскери қызметшілердің қасиетті парызын еске салып, оларды кәсіби деңгейін арттыруға, әскери ынтымақ пен бірлікті нығайтуға шақырды.




























/// 
Іс-шараға Әзербайжан Республикасының Президенті Илхам Әлиев, Қырғыз  Республикасының Президенті Алмазбек Атамбаев, Түркия Ұлы ұлттық жиналысының спикері Исмет Йылмаз, Түрікменстан Үкіметінің вице-премьері Сапардұрды Тойлиев, Қазақстан Республикасы Парламентінің депутаттары, зиялы қауым өкілдері, спорт, мәдениет және өнер қайраткерлері қатысты.
Салтанатты жиынға қатысушылар алдында сөз сөйлеген Мемлекет басшысы Қазақ хандығының 550 жылдығын мерекелеу – халқымыздың даңқты шежіресіне тағзым және қазіргі ұрпақ үшін тарихтан тағылым алу екенін атап өтті. Нұрсұлтан Назарбаев тәуелсіз Қазақстанның бүгінгі ұрпағы ел мәртебесін бұрын-соңды болмаған биікке көтеріп, ата-бабаларымыздың сан ғасырлық арманын жүзеге асырғанын айтты.
Қазақстан Президенті сондай-ақ 2 мың жылдан астам тарихы бар ежелгі Таразда бір айдан кейін Қазақ хандығының 550 жылдығына арналған монумент салтанатты түрде ашылатынын мәлімдеді.
Қасиетті жеріміздің тарихы бірнеше мыңдаған жылдарға жалғасатынын есте ұстай отырып, бабалардың ерлік істеріне тағзым етеміз. Ол өзінің бірегей өрнегімен Еуразияның бұрынғы және қазіргі өркениеттерімен біте қабысып жатыр, – деді Нұрсұлтан Назарбаев.
Мемлекет басшысы Қазақстанның жаһан жұртшылығына танымалдығын арттыра түсу үшін өткен тарихымыз бен келешек жолымызды саралаудың маңыздылығына назар аударды.
Әлемде кейбір халықтың ресми мемлекеттік атауымен қатар айрықша бейресми ұғымды қолдануының мысалы көп. Біздің киелі жерімізді ежелден Ұлы Дала, ал бізді Ұлы Дала перзенттері деп атаған, – деді Қазақстан Президенті.
Нұрсұлтан Назарбаев Отанымыздың халықтық атауы оның өткенін, қазіргісі мен болашағын бейнелейтінін атап көрсетті.
Онда Қазақстанымыздың болмысы, оның негізгі қырлары көрініс тапқан.  Бұл – ақжарқындығымыз бен кең пейіліміз, жүрегіміздің жылылығы, қонақжайлық пен бейбітсүйгіштік, даналық пен байыптылық, еңбекқорлық пен жігерлілік. Бұл – өз күшімізге және туған мекенімізде бұған дейін болмаған өркендеуге қол жеткізу мүмкіндігіне деген сенім. Жаңа Қазақстанымыздың осы бейнесі әрбір қазақстандықтың санасы мен жүрегіне орнығып, бүкіл әлемге мойындалатынына сенімдімін, – деді Мемлекет басшысы
Елбасының сөйлеген сөзінің толық мәтінін мына жерден қараңыз. 



///Кездесу барысында Мемлекет басшысына «Қазақстанның үшінші жаңғыруы: жаһандық бәсекеге қабілеттілік» атты жолдауды іске асыру бағытында  Үкіметтің атқарып жатқан жұмысы туралы есеп берілді, сондай-ақ 2017 жылғы бірінші тоқсанның қорытындысы бойынша мемлекеттік және салалық бағдарламалардың орындалуы жөнінде мәлімет ұсынылды.
Нұрсұлтан Назарбаев бұған дейін бекітілген даму бағдарламаларын іске асырудың маңыздылығын, олардың орындалуына сапалы бақылау жасау қажет екенін атап өтті.
– Бірінші тоқсанның қорытындысы бойынша еліміздің экономикасы 3%-ға өсті. Бұл – бағдарламаларымыздың жүзеге асырылу нәтижесі. Осы бағыттағы жұмыстарды жалғастыру қажет және жыл соңына дейін көрсеткіштерді арттырып, оларды тиімді деңгейде сақтап қалу керек. Бұған қажетті алғышарттар бар, – деді Қазақстан Президенті.
Сондай-ақ, Елбасы алдағы іс-шаралар жайына тоқталып, оларды ойдағыдай өткізу үшін жан-жақты дайындық пен бақылау жүргізу қажет екенін айтты.
– Таяуда Қазақстанға Түрікменстан басшылығының сапармен келуі жоспарлануда. Алдымызда Астанада өтетін Шанхай ынтымақтастық ұйымының саммиті, «ЭКСПО-2017» халықаралық көрмесі бар. Сонымен қатар, еліміздің одан әрі дамуының басты мақсаттары туралы да ұмытпау керек, – деді Мемлекет басшысы.
Бұдан бөлек, Нұрсұлтан Назарбаев «Болашаққа бағдар: рухани жаңғыру» атты бағдарламалық мақалада қойылған міндеттерді іске асырудың маңыздылығын атап өтті.
Қазақстан Президенті алдағы жұмыстар аясында Үкіметке жүктелген жауапкершіліктің жоғары екеніне тоқталып, бұл үдеріске жұртшылықты, соның ішінде зиялы қауым, жастар, үкіметтік емес сектор өкілдерін тарту қажет екенін айтты.
– «Болашаққа бағдар: рухани жаңғыру» атты мақала көп жылдан бері ойда жүрген болатын. Қазіргі уақытта мақалада қойылған міндеттерді нақты іске асыру жөніндегі жоспар әзірленуде. Қаражат қажет ететін жобалар да бар. Алайда, олардың көбі республикалық бюджеттен қосымша қаржы бөлуді қажет етпейді, – деді Елбасы.
Мемлекет басшысы көптеген қазақстандықтардың айтылған бастамаларды қызу қолдап отырғанына назар аударды.
– Күн сайын маған еліміздің әр өңіріндегі жұртшылық өкілдерінен мақаладағы ұсынылған шешімдерге қолдау білдірген көптеген жеделхаттар келіп жатыр. Олардың қатарында түрлі шығармашылық ұжымдар, зиялы қауым өкілдері және жастар да бар, – деді Нұрсұлтан Назарбаев.
Қазақстан Президенті рухани жаңғырудың белгіленген бағыттары бойынша жүргізілетін жұмыстар жоғары сапалы деңгейде орындалуға тиіс екенін атап өтті.
Б.Сағынтаев Елбасыға бірінші тоқсанның қорытындысы бойынша қысқа мерзімді экономикалық көрсеткіштердің өсіп келе жатқаны туралы баяндады. Премьер-Министрдің мәліметіне сәйкес, өнеркәсіптің тау-кен саласындағы және қайта өңдеу секторларындағы көрсеткіштер жоғары деңгейге жетті.
Сондай-ақ, Б.Сағынтаев Мемлекет басшысына Үкімет әкімдіктермен, ірі холдингтермен және компаниялармен бірлесіп қолға алған технологиялық жаңғыру жөніндегі жол қартасының әзірлену барысы туралы мәлімдеді.
Кездесу соңында Нұрсұлтан Назарбаев бірқатар нақты тапсырма берді.

///Мемлекет басшысы көпшілік алдында сөйлеген сөзінде барша қазақстандықтарды Құрбан айт мейрамымен құттықтады, сондай-ақ жиналған жамағатпен әңгімелесті.  
– Бүгін күллі әлемнің және Қазақстанның мұсылмандары жарқын мереке – Құрбан айтты мерекелеп жатыр. Баршаңыз білесіздер, 10 жылдан бері Құрбан айт пен Рождество демалыс күндері болып саналады. Бұл – ислам дініне де, христиан дініне де мемлекет қамқорлығының көрінісі, – деді Қазақстан Президенті.
Сондай-ақ, Нұрсұлтан Назарбаев тәуелсіздік жылдарында қол жеткен табыстың бәрі еліміздегі бірлік пен тыныштықтың арқасы екенін атап өтті.
– Әлемдегі әрбір дін бізді ынтымаққа, ізгілікке, бір-бірімізді құрметтеуге шақырады. Құранда өзің тоқ болып, көршің аш отырса, сен мұсылман болып саналмайсың делінген. Онда мұсылмандардың ағымға, жікке бөлінбейтіні де айтылған. Нағыз мұсылман – ел-жұртқа, қоғамға, Отанына көмектесетін, барлық дінді бірдей көретін адам, – деді Мемлекет басшысы.
Соңында Қазақстан Президенті баршаны тағы да мерекемен құттықтап, бақ-береке және табыс тіледі.



///БҰҰ Бас Ассамблеясының 74-сессиясы аясында Мемлекет басшысы Қасым-Жомарт Тоқаев Финляндия Президенті Саули Ниинистёмен кездесті.
Тараптар сауда-экономикалық, көлік-логистикалық және технологиялық салалардағы ынтымақтастықтың ауқымын кеңейтудің қазіргі жағдайы мен перспективаларын талқылады, сондай-ақ, халықаралық күн тәртібіндегі өзекті мәселелер бойынша пікір алмасты.
Мемлекет басшысы Финляндия Солтүстік Еуропа мен Еуропалық Одақтағы Қазақстанның негізгі серіктестерінің бірі екенін атап өтті.
Қасым-Жомарт Тоқаев Финляндиямен сындарлы және сенімді саяси диалогты жоғары бағалап, өзара тиімді қарым-қатынасты дамытуға дайын екенін айтты.
Президенттің айтуынша, Елбасы Нұрсұлтан Назарбаевтың 2018 жылдың қазан айында Финляндияға жасаған сапарының нәтижесінде қол жеткізілген уағдаластықтарды жүзеге асырумен қатар, ынтымақтастықтың жаңа бағыттарын іздестіру екі елдің арасындағы әріптестіктің шекарасын кеңейте түспек.
 



///
	 

	

	Сапар барысында Қазақстан Президенті өңірдің активімен жиналыс өткізіп, облыстық мәслихат депутаттарының келісімі бойынша Атырау облысының жаңа әкімі Бақтықожа Ізмұхамбетовті таныстырды.

	- Атырау облысының бюджеті тек соңғы 10 жыл ішінде 4 есе өсті және биыл 174 миллиард теңгеге жетті. Өңірде өмірдің жайлылық деңгейін көтеру, коммуналдық және әлеуметтік инфрақұрылымдарды жаңарту жөнінде кең көлемді жұмыстар жүргізілуде. Бүгінде облыстың барлық елді мекендері газбен қамтылған, таза ауыз суға қолы жеткен тұрғындар үлесі 2 есе ұлғайды. Соңғы 5 жыл ішінде 2,7 миллион шаршы метр тұрғын үй пайдалануға берілді. Мұның бәрі – өңірді бұдан әрі дамытуға үлкен мүмкіндік беретін ауқымды жұмыстар, - деп атап өтті Мемлекет басшысы.

	Сонымен қатар, Нұрсұлтан Назарбаев қарапайым адамдардың әлеуметтік ахуалы үшін де көп іс атқарылып жатқанына назар аударды. Мысалы, 10 жыл ішінде 25 жаңа мектеп салынды және 28 білім беру нысаны жаңартылды. Балаларды мектепке дейінгі оқумен қамту 83 процентке жетті. 6 емхана, 5 туберкулез диспансері, 1 перзентхана салынды, барлық аудандық ауруханалар түбегейлі жөндеуден өткізілді.

	- Нәтижесінде облыс тұрғындарының өмір сүру сапасы айтарлықтай артты. Он жыл ішінде орташа айлық кесімді жалақы 4 есе өсті. Күнкөрістің төменгі шегінен аз кірісі бар тұрғындар үлесі 10 есе азайды, - деп атап өтті Қазақстан Президенті.

	Мемлекет басшысы өңірде кейбір кемшіліктер бар екенін және алда облыстың әлеуметтік-экономикалық әлеуетін дамыту жөнінде ауқымды жұмыстар тұрғанына тоқталды.

	Кездесу барысында Атырау облысының бұрынғы әкімі Бергей Рысқалиев Мемлекет басшысына сенім көрсеткені үшін алғысын айтып, өңірдің жаңа басшысына табыстар тіледі.

	Нұрсұлтан Назарбаев жұмыс бабындағы кездесудің қорытындысы бойынша өңірді одан әрі әлеуметтік-экономикалық дамыту және облыс халқының әл-ауқатын арттыру жөнінде бірқатар нақты тапсырма берді.     

	 

///Кездесу барысында Қазақстан Президенті тағы да Ислам Каримовтің  өзбек мемлекетін, елдеріміздің арасындағы өзара қарым-қатынасты дамытуға қосқан бірегей үлесін атап өтті.
– Тарихымыз, дініміз, мәдениетіміз бір болғандықтан, оның бүкіл қайраткерлігі біздің халықтарымыз арасындағы достықты нығайта түсуге қызмет етті. Осы құндылықтарды сақтай білу өте маңызды. Екіжақты кездесулер барысында да, халықаралық ұйымдар жұмысы  аясында да біз кез келген мәселеге қатысты өзара тиімді шешім таба білдік. Бауырластық байланысымызды бұдан әрі де нығайта беру керек, – деді Мемлекет басшысы.
Сонымен қатар, Нұрсұлтан Назарбаев пен Шавкат Мирзиеев екіжақты қарым-қатынастың мейлінше өзекті мәселелері, өңірлік және халықаралық күн тәртібіндегі негізгі тақырыптар жөнінде пікір алмасты.



///Кездесу барысында Мемлекет басшысы қазақ-түрік қатынастарының достық, өзара түсіністік пен ынтымақтастық рухында қарқынды дамып келе жатқанын атап өтті.
– Тарихи тамыры терең қатынастарымыз өте жақсы. Қазақстанның Тұңғыш Президенті – Елбасы Нұрсұлтан Назарбаев қарым-қатынасты нығайтуға өзінің зор үлесін қосты. Бүгінде елдеріміз арасындағы тауар айналымы 2 миллиард долларға жуықтады. Қазақстан нарығында көптеген түрік компаниялары табысты еңбек етуде. Халықаралық күн тәртібіндегі ауқымды мәселелерге, атап айтқанда көпжақты ұйымдар аясындағы өзара іс-қимылдарға қатысты пікірлеріміз ортақ, – деді Қасым-Жомарт Тоқаев.
М.Чавушоглу Қазақстан Президентіне алғыс айтып, екі ел арасындағы стратегиялық серіктестіктің конструктивті сипатын атап өтті.


///Қазақстан Республикасы Мемлекеттік қызмет істері және сыбайлас жемқорлыққа қарсы іс-қимыл агенттігі ұйымдастырған конференцияға агенттік төрағасы Қ.Қожамжаров, мемлекеттік органдардың, халықаралық ұйымдардың, дипломатиялық корпустың, білім және ғылым саласының өкілдері, көрнекті қоғам қайраткерлері, БАҚ өкілдері қатысты.
Мемлекеттік хатшы құттықтау сөзінде конференция Қазақстан Тәуелсіздігінің 25 жылдығын мерекелеу қарсаңында өтіп отырғанын айтты. Өткен жылдары мемлекетіміз сыбайлас жемқорлыққа қарсы іс-қимыл мәселелеріне қатысты ауқымды шаралар қабылдады. Бүгінгі күні Қазақстан сыбайлас жемқорлыққа қарсы саясатты іске асырудың сапалы жаңа кезеңіне көшті, оның мазмұны «Қазақстан-2050» стратегиясында және «100 нақты қадам» ұлт жоспарында. сондай-ақ Сыбайлас жемқорлыққа қарсы күрестің 2015-2025 жылдарға арналған стратегиясында айқындалған.
Г.Әбдіқалықова сыбайлас жемқорлыққа қарсы күрес жөніндегі шараларды одан әрі күшейту бағытында Қазақстан Президенті табанды ұстанымды басшылыққа алып отырғанын атап өтті.
Мемлекеттік хатшы Қазақстанның сыбайлас жемқорлыққа қарсы іс-қимылдың әлемдік стандарттарға сәйкес келетін тиімді тетіктерін қалыптастыру жөнінде жүйелі шаралар қабылдап жатқанын атап өтті. «Сыбайлас жемқорлыққа қарсы іс-қимыл туралы» жаңа заң сыбайлас жемқорлыққа қарсы мониторинг, сыбайлас жемқорлық қатерлерін жүйелі талдау және сыбайлас жемқорлыққа қарсы оқу-ағарту ісі сияқты кең ауқымды құқықтық тәсілдерді тәжірибеге енгізді.
Сондай-ақ, Мемлекеттік хатшы халықаралық ынтымақтастықты нығайтудың маңыздылығына тоқталды. Қазақстан БҰҰ-ның сыбайлас жемқорлыққа қарсы конвенциясының, Сыбайлас жемқорлыққа қарсы ведомстволар қауымдастығының, Экономикалық ынтымақтастық және даму ұйымының (ЭЫДҰ) сыбайлас жемқорлыққа қарсы күрес жөніндегі Стамбул іс-қимыл жоспарының және басқа да халықаралық ұйымдардың мүшесі болып саналады.
Соңында Г.Әбдіқалықова конференция сыбайлас жемқорлыққа қарсы іс-қимылдың өзекті мәселелерін шешуге үлес қосатынына, ал көтерілген идеялар мен берілген ұсынымдар нақты іске асатынына сенім білдірді.
///Кездесуде Елбасы мәртебелі мейманға қошемет білдіріп, алдағы президент сайлауына тәуелсіз бақылаушы ретінде келгені үшін алғыс айтты. 
– Сайлауға бақылаушы ретінде келгеніңіз үшін рахмет. Сіз бұған дейінгі сайлау науқанына да қатысып, жұмысымызды жоғары бағалаған едіңіз. Сізге деген ризашылығым зор, – деді Қазақстанның Тұңғыш Президенті.
 
Қазақстан Республикасының Тұңғыш Президенті – Елбасының Баспасөз қызметі

///Нұрсұлтан Назарбаев Щучинск-Бурабай курорттық аймағындағы жаңа туристік нысанның құрылыс жоспарымен танысты.
«Promenade Burabay» кешені жайлы қонақ бөлмелерді, пентхаустарды, коммерциялық орындар мен конгресс орталықты қамтиды.

///
	 

	Әңгімелесу барысында Америка Құрама Штаттарымен арадағы көп жоспарлы стратегиялық серіктестік аясын кеңейтудің және оны арттырудың негізгі қырлары қарастырылды.

	Нұрсұлтан Назарбаев Бостон қаласында болған террорлық актіге байланысты тағы да көңіл айтты.

	Өз кезегінде У.Бёрнс Мемлекет басшысына АҚШ Президенті Барак Обаманың сәлемін жеткізді.

	Тараптар екі ел арасындағы экономикалық және инвестициялық ынтымақтастықтың перспективаларын талқылауға көңіл бөлді.

	Сонымен қатар, Нұрсұлтан Назарбаев біздің еліміздің Ауғанстанды әлеуметтік-экономикалық тұрғыдан қалпына келтіру ісіне ықыласты екенін айтып, Қазақстанның жүзеге асырып жатқан жобалары туралы әңгімелеп берді.  
///Мемлекеттер басшылары әңгіме барысында екіжақты ынтымақтастықтың ахуалы мен перспективаларын, сондай-ақ Еуразиялық экономикалық одақтың қазіргі қызметі және оны бұдан әрі дамыту мәселелерін талқылады.
Елдер көшбасшылары күн тәртібіндегі өңірлік және халықаралық мәселелер, соның ішінде Украинадағы жағдай туралы, сондай-ақ Астанада 14-15 наурызда өткен Сирияға қатысты халықаралық кезекті кездесу қорытындылары жөнінде пікір алмасты.
///
	 

	Жұртшылықпен кездесу барысында Қазақстан Президенті индустриялық-инновациялық даму бағдарламасының аралық нәтижелерін атап өтті.

	– Индустриялық бағдарлама аясында үш жыл ішінде – 600, биыл 150 кәсіпорын іске қосылды. 250 мың жұмыс орны ашылды, бұл біздің тұрғындар санын ескергенде өте жақсы нәтиже болып саналады. Біз бұл кәсіпорындарды іске қосу үшін 2,2 трлн. теңге жұмсадық. Бүгіннің өзінде олар 2,5 трлн. теңгенің өнімдерін беруде, яғни, іс жүзінде өзін-өзі ақтады. Индустрияландыру жай ғана аясы тар мақсат емес, оның басты міндеті – Қазақстанда, Кеден одағы елдерінде және оның аумағынан тыс жерлерде сұранысқа ие болатын өнімдер шығару. Индустрияландырудың екінші «бесжылдығы» өндіретін өнімдері нарықта сұранысқа ие болатын инновациялық нысандар, жаңа кәсіпорындар құруды қарастыратын болады, – деді Нұрсұлтан Назарбаев.       

	Мемлекет басшысы бүгінде елімізде барлық негізгі салалық бағдарламалар әзірленгеніне тоқталды.

	– Шағын және орта бизнес үшін түрлі жеңілдіктер ұсынылады. Мемлекеттің «Бизнестің жол картасы – 2020» бағдарламасы аясында мол қаражат бөлуге мүмкіндігі бар. Бүгінде біз шамамен жартысының пайыздық мөлшерлемесіне субсидия бөлеміз. Осының барлығын пайдалану керек. Сондай-ақ, мемлекет «Бизнестің жол картасы – 2020» бағдарламасы бойынша азаматтардың жаңа мамандыққа ие болып, жұмысқа орналасуына мүмкіндік береді. Денсаулық сақтау және білім беру жөніндегі салалық бағдарламалар қабылданды. Республикада мектептер мен ауруханалар құрылысы жалғасуда, өйткені, бірінші кезектегі мақсат – азаматтарды әлеуметтік қамтамасыз ету. Тұрғын үй құрылысы бағдарламасы аясында жеңілдік арқылы жекеменшік тұрғын үй сатып алу үшін жағдай жасалған, – деді Қазақстан Президенті.         

	Нұрсұлтан Назарбаев облыста жұмыс белсенді жүргізіліп жатқанын атап өтіп, әкімдіктің өңірді дамыту жөніндегі қызметіне оң бағасын берді.

	Сонымен қатар, Қазақстан Президенті индустриялық-инновациялық даму бағдарламасын қарқынды іске асыруды жалғастыру қажеттігіне назар аударып, зор келешегі бар ауыл шаруашылығы мәселелерімен кешенді түрде айналысуды, сондай-ақ жол бойындағы апаттарды азайтуға бағытталған алдын алу жұмыстарын жүйелі жүргізіп, оған қатысты көзқарасты қатайтуды тапсырды.        

	Кездесуде Жамбыл облысының әкімі Қ.Бозымбаев сөз сөйлеп, өңірдің әлеуметтік-экономикалық дамуы мен негізгі мемлекеттік бағдарламалардың іске асырылуының барысы жөнінде баяндады.

	Нұрсұлтан Назарбаев индустриялық-инновациялық даму бағдарламасы аясында биыл іске қосылған «ҚазФосфат» ЖШС күкірт қышқылы зауытының жұмысымен танысты. Кәсіпорын Германия, Чехия, Ресей Федерациясы, Жапония және Қазақстан шығаратын заманауи жабдықтармен жабдықталған, оның қуаты – жылына 600 мың тонна күкірт қышқылын өндіру. Зауытта 138 адам тұрақты жұмыспен қамтамасыз етілген.

	 


///Федерация Кеңесінің төрайымы Валентина Матвиенко Қасым-Жомарт Тоқаевты Қазақстан Республикасының Президенті лауазымына кірісуімен құттықтап, жоғары мемлекеттік қызметіне табыс тіледі.
Қасым-Жомарт Тоқаев құттықтағаны үшін Валентина Матвиенкоға ризашылық айтып, Қазақстан мен Ресейдің парламентаралық байланыстары екі елдің игілігі үшін одан әрі нығая түсетініне сенім білдірді.
Телефон арқылы сөйлесуге Ресей жағы бастамашы болды.
///Мемлекет басшысы Қасым-Жомарт Тоқаев Латвия Республикасының Президенті лауазымына сайлануына байланысты Эгилс Левитске құттықтау жеделхатын жолдады. 
«Қазақстан мен Латвияның ортақ тарихы мен құндылықтарына, әріптестік пен достыққа негізделген қарым-қатынастарды нығайтуға бірлесіп күш жұмылдыратынымызға кәміл сенемін. Сізге аса жауапты қызметіңізде мол табыс, ал достас Латвия халқына бақ-береке тілеймін», – делінген жеделхатта.
///
	 

	Сапар аясында Мемлекет басшысының Атырау қаласында бірқатар нысандарға баруы жоспарлануда.

	Сонымен қатар, Нұрсұлтан Назарбаевтың Ресей Федерациясының Президенті Владимир Путинмен екіжақты кездесу өткізуі, сондай-ақ екі ел басшыларының Қазақстан мен Ресейдің ХІ өңіраралық ынтымақтастық форумына қатысуы күтілуде. 
///Қасым-Жомарт Тоқаев съезд делегаттарына мемлекет пен қоғамды түбегейлі жаңарту үдерісі басталғанын айтты. Президенттің пікірінше, «Аmаnаt» осы жүйелі өзгерістерге белсене атсалысып келеді. Сонымен қатар партияның қолға алынған реформаларға жан-жақты қолдау көрсетіп, «халық үніне құлақ асатын мемлекет» тұжырымдамасын тиімді жүзеге асыруға қосып жатқан үлесіне тоқталды.
 – «Аmаnаt» әлеуметтік әділдік қағидатын орнықтыруға әрдайым баса мән береді. Мемлекеттілікті нығайту және ел бірлігін бекемдеу – ұйымның айрықша миссиясының бірі. Өткен съезде партияға ребрендинг жасау қолға алынды. Сондай-ақ, оны институционалдық тұрғыдан жаңарту жұмысы басталды. Партия бұл міндеттерді орындауға дереу кірісіп кетті. Нақты нәтиже бар, өзгерістерді қазірдің өзінде көріп отырмыз. Осы қарқынды бәсеңдетпей, жұмысты одан әрі жалғастыру керек, – деді Мемлекет басшысы.

Президент наурыз айының ортасында Қазақстан халқына арнаған Жолдауында саяси реформалардың ауқымды бағдарламасын ұсынғанын еске салды. Сонымен қатар бірден Конституцияға енгізілетін өзгерістер мен толықтырулардың жобасын дайындау жөнінде ауқымды жұмыс басталғанын, онсыз жоспарланған саяси реформаларды тиімді жүзеге асыру мүмкін емес екенін атап өтті.
– Конституциялық реформаның мақсаты – елімізді саяси тұрғыдан одан әрі жан-жақты жаңғыртудың берік іргетасын қалау. Өткен аптада Конституциялық кеңеске түзетулер жобасы жолданды. Оның қабылдануы мемлекеттік институттарды құрудың және қызметінің мүлде жаңа үлгісін – Жаңа Қазақстанды құруға мүмкіндік береді. Азаматтар тарапынан: «Жаңа Қазақстан дегеніміз не?», - деген сауал жиі қойылып жүр. Менің ойымша, бұл сұраққа қысқа да нұсқа жауап беруге болады. Жаңа Қазақстан дегеніміз – шын мәнінде Әділетті Қазақстан. Азаматтарға әлеуметтік әділдік жетіспейтінін мойындайықшы. Қарапайым халықтың мүддесі үнемі елене бермейді, кейде, тіпті әділетсіздік мемлекеттік аппарат өкілдері тарапынан да жасалып жатады. Азаматтардың мемлекеттік мекемелерге сенімсіздігі осыдан туындайды. Сондықтан «Amanat» партиясының алдында осы олқылықтардың орнын толтыру міндеті тұр. Азаматтық қоғам мен билік арасындағы дәнекер болу үшін сіздер халық өкілдерімен етене жұмыс істеулеріңіз керек, – деді Қасым-Жомарт Тоқаев.

Сонымен қатар Конституцияға енгізілген өзгерістер мен толықтырулар елдің бүкіл саяси архитектурасын кешенді түрде қайта қарауға, билік тармақтары арасындағы тежеу ​​мен тепе-теңдіктің неғұрлым теңгерімді жүйесін құруға бағытталғанын айтты. Президенттің пікірінше, біз суперпрезиденттік басқару түрінен түбегейлі бас тартамыз, Парламент пен мәслихаттардың өкілеттігін күшейтеміз. Партиялық-саяси жүйені жаңғырту – басым бағыттың бірі.

Мемлекет басшысы партиялар мен сайлау туралы заңнамаларды либерализациялау қоғамның рөлін күшейтеді. Бұл – биліктің барлық деңгейінде қабылданатын шешімдеріне қатысты. Президенттің пайымынша, азаматтардың дауысы үшін бәсеке күшейіп, саяси үдерістердің қарқыны мен мазмұны өзгереді.
– Жалпы алғанда, партиялық алаңда сең қозғалғанын көріп отырмыз. «Adal» партиясының «Аmanat» партиясымен бірігу жөніндегі бастамасы – басталған өзгерістердің жарқын көрінісі. «Adal» партиясының жетекшілері мен мүшелеріне осы маңызды шешімдері үшін ризашылығымды білдіремін. Жаңа Қазақстанды құрамыз десек, елге жанашыр қоғамдық-саяси күштердің бәрі жұмылуы керек. Бұл ретте, партиялардың өзара тіл табысып, саяси жүйені дамытуы аса маңызды. Сондықтан, «Adal» партиясының  бастамасын қолдап, онымен біріккен жөн деп санаймын. «Adal»  – өз жақтастары бар, қалыптасқан партия. Саяси бәсеке артып келе жатқан қазіргі кезеңде мұның айрықша мәні зор, – деді Қасым-Жомарт Тоқаев.

Жиында Мемлекет басшысы жауапты әрі аса маңызды кезеңге қадам басқанымызға тоқталды. Президенттің айтуынша, конституциялық реформа – Тәуелсіздік тарихындағы жаңа белес. Мұның бәрі уақыт талабынан және қоғам сұранысынан туындап отыр.
– Мен бұған дейін партия төрағасы лауазымынан босап, ұйым қатарынан шығатынымды айттым. Осы ұйғарымды жүзеге асыратын кез келді. Бүгіннен бастап «Amanat» партиясының төрағасы ретінде өкілеттігімді тоқтатып, партиядан шығу туралы шешім қабылдадым. Бұл қадамның символдық мәні бар. Осы орайда, Президент сайлауында маған сенім артып, қолдағандарыңыз үшін баршаңызға алғысымды айтамын. Сондай-ақ, жауапты сәтте партия тізгінін сеніп тапсырғандарыңыз үшін ризашылығымды білдіремін. Біз бірлесіп, көп жұмыс атқардық. Дегенмен, уақыт бір орында тұрмайды. Қазір талай нәрсе өзгеруде. Алдымызда ауқымды міндеттер бар. Бүгінде еліміздегі барлық саланы түбегейлі монополиядан арылту аса маңызды. Осы үдерістен саяси жүйе де сырт қалмауы керек. Мемлекет басшысы ешбір партияға басымдық бермегені жөн, яғни саяси тұрғыдан бейтарап болуы қажет. Бұл – менің айқын ұстанымым, – деді Қасым-Жомарт Тоқаев.

Президенттің пікірінше, мұндай қағида сайлауға қатысатын барлық күштерге тең мүмкіндік туғызады. Саяси жүйеде әділдіктің орнауына жол ашады. Партия атқарушы билікке тәуелді болмаса, оған халықтың сенімі нығайып, беделі артады.
– Қазір ұйым Мәжілісте және мәслихаттарда едәуір басымдыққа ие болып отыр. Сондықтан Үкімет пен әкімдіктердің жұмысына қатаң бақылау жасай алады. Президент партия қатарынан шыққанымен, ұйымның стратегиялық бағдары өзгермейді деп ойлаймын. «Аmаnаt» еліміздің саяси өмірінде ерекше орны бар ұйым ретінде қала беретіні анық. Саясаттағы сабақтастық сақталып, партия ел игілігі үшін жасап жатқан жұмыстарын жалғастыра береді, – деді Мемлекет басшысы.

Қасым-Жомарт Тоқаев партияның төрағасы лауазымына Парламент Мәжілісінің төрағасы Ерлан Қошановты ұсынып, оған ұйымдастыру қабілеті жоғары, тәжірибелі әрі білікті азамат деп баға берді.
Съезд делегаттары Президенттің ұсынысын қолдап, Ерлан Қошановтың кандидатурасына бірауыздан дауыс берді.

Мемлекет басшысы бүгінгі өзгерістер «Аmаnаt» партиясының заман талабына сай жаңара түсуіне жол ашатынына сенім білдірді.
///Мемлекет басшысы кездесуде партияның 2016 жылғы қызметінің қорытындылары жөніндегі есепті тыңдап, алдағы кезеңге арналған жұмыс жоспарларымен танысты.
Нұрсұлтан Назарбаевқа жалпыұлттық күн тәртібіндегі маңызды аспектілерді іске асыру шаралары, сондай-ақ ел дамуының басты бағыттары жөнінде жұртшылықты хабардар ету мәселелері туралы баяндалды.
М.Құл-Мұхаммедтің мәліметі бойынша, 2015 жылмен салыстырғанда партия құрылымдарына арыз-шағыммен жүгінген азаматтар саны 30%-ға артқан. 2016 жылы 283 мыңнан астам өтініш келіп түскен, қазір оның 92%-ы оң шешімін тапты.
Сондай-ақ, Елбасыға партия өкілдерінің өңірлердегі жұртшылықпен кездесулерінің қорытындылары және күнделікті қызмет барысында қолданылатын партия жұмысының жаңа форматы жөнінде мәлімет берілді.

///
	

	Кездесуде мұнай-газ саласындағы екі ел арасындағы ынтымақтастықты кеңейту мәселелері қаралды. Нұрсұлтан Назарбаев осы саладағы қарым-қатынастардың қарқынды дамып келе жатқанына қанағаттанушылық білдірді.

	Қазіргі уақытта мұнай-газ секторында жалпы құны 5 миллиард долларды құрайтын 10-ға жуық бірлескен жоба іске асырылып жатқаны атап өтілді. Жалпы құны 18 миллиард доллардан асатын бірлескен тағы да 4 ірі жоба энергия ресурстарын тасымалдау саласында жүзеге асырылуда. 

	Қазақстан Президенті мен CNPC басшысы «мұнай-сервистік және өңдеу жобаларындағы инвестицияға айырбас ретінде шикізатқа мүмкіндік туғызу» қағидатына негізделген мұнай-газ саласындағы кешенді ынтымақтастық бағдарламасын әзірлеу мәселесін талқылады.

	Кездесу қорытындысы бойынша екі елдің ұлттық мұнай-газ компаниялары Қазақстан-Қытай мұнай құбыры аясын кеңейту және пайдалану жөніндегі ынтымақтастықтың негізгі қағидаттары туралы келісімге қол қойды.
///
	 

	- Лондондағы ХХХ жазғы Олимпиялық ойындардың ауыр атлетика сынындағы тамаша жеңісіңмен құттықтаймын.

	Әлем рекордын жаңартып және Олимпиаданың екінші алтынын жеңіп алып, сен сөзіңде тұратыныңды және әрқашан ең жоғары спорттық нәтижеге ұмтылатыныңды дәлелдедің. Жарыс алаңында сен қарсыластарыңа – әлемнің мықты ауыр атлеттеріне еш мүмкіндік қалдырмадың. Жарайсың!

	Бұл зор табыс отандық спорт жылнамасына мәңгілікке енеді.

	Саған жаңа жарқын жеңістер тілеймін, - делінген құттықтау жеделхатында.
/// 
Кездесу барысында Мемлекет басшысы өңір экономикасын тұрақтандыруды жалғастырудың, мемлекеттік бағдарламаларды орындаудың, сондай-ақ жұмыспен қамтуды ұлғайту және халықтың әл-ауқатын жақсарту мақсатында дағдарысқа қарсы шараларды жүзеге асырудың маңыздылығын атап өтті.
Сонымен қатар Қазақстан Президенті облыстың инвестициялық тартымдылығын дамыту, шағын және орта бизнес субьектілерін қолдау жөніндегі міндеттерді орындауды жалғастыра беруді тапсырды.
Алматы облысының әкімі өз сөзінде Нұрсұлтан Назарбаевқа өңірдің негізгі әлеуметтік-экономикалық даму көрсеткіштері мен алдағы кезеңге арналған жоспарлар туралы баяндады.
А.Баталов облысты дамытудың негізгі бағдарламалық құжаты осы мақсатта арнайы әзірленген, он алты бағытты қамтитын жоспар болғанын атап өтті.
Сіздің тапсырмаңызға сәйкес, экономикаға инвестиция тарту, жаңа жұмыс орындарын ашу, халықтың жұмыспен қамтылуын қамтамасыз ету мақсатында нақты іс бағыты айқындалды. Сонымен қатар, ауыл шаруашылығын, шағын және орта бизнесті дамыту жұмыстары жүргізілуде. Жалпы, биыл облыс экономикасы барлық көрсеткіштер бойынша қарқынды дамыды. Атап айтқанда, өткен жылдың осы кезеңімен салыстырғанда өнеркәсіп, ауыл шаруашылығы, инвестиция салаларында өсім байқалып отыр, – деді Алматы облысының әкімі.
Мемлекет басшысы кездесу қорытындысы бойынша бірқатар нақты тапсырма берді.
                                                                    ***
Алматы облысын дамыту жөніндегі жоспарда қарастырылған шараларды жүзеге асыру нәтижесінде экономикада өсімге қол жеткізілді. Бюджет түсімдері 102 пайызға қамтамасыз етілді, дотациялар көлемі 15 пайызға қысқарды.
Жер мәселелерін реттеу мақсатында кешенді жер картасы әзірленді. Төрт ауданда байқау негізінде ирригациялық желілерді қайта жөндеу жұмыстары басталды, Балқаш көлі мен Іле өзенінің саязданып кетуіне байланысты мәселелер шешілуде.
Ауыл шаруашылығындағы қант қызылшасы егістігі 4020 гектарға дейін ұлғайды, Көксу қант зауыты іске қосылды. Мал шаруашылығында «Сыбаға», «Құлан», «Алтын асық» бағдарламалары аясында асыл тұқымды мал басы көбейіп келеді, «Ырыс» бағдарламасы бойынша 50-100 бас малы бар отбасылық тауарлы-сүт фермаларын құру ісіне барынша қолдау көрсетілуде.
Шағын және орта бизнесті дамыту жөніндегі қолданыстағы бағдарлама аясында 360 компания қаржылық қолдауға ие болды. 100 миллиард теңгеден астам инвестиция тартылды. Аудандардың дамуындағы әркелкілікті азайту мақсатында 11 өнеркәсіп орны құрылып, экономикалық өсімнің жаңа ошақтары қалыптасуда.
Алакөл және Балқаш көлдерінің жағалауын дамыту үшін электр желісі тартылып, автокөлік жолдары жөнделуде. Теміржол қатынасы ұйымдастырылды, енді әуе қатынасын ашу да жоспарланып отыр.
Білім беру саласында апатты жағдайдағы мектептерді жою жұмыстары жүзеге асырылуда. 2018 жылға дейін үш ауысыммен оқыту толығымен жойылады. Биыл жеке меншік инвестициялар есебінен 83 балабақша ашу жоспарлануда. Соның нәтижесінде балаларды мектепке дейінгі білім беру мекемелері қызметімен қамту деңгейі 77 пайызға жететін болады. 

///
	 

	Ә.Құсайынов Мемлекет басшысын кәсіподақтың қазіргі қызметі, жүргізіліп жатқан жаңғырту жұмыстары және кәсіподақ қозғалысын дамыту перспективалары туралы хабардар етті.

	Қазақстан Президенті өңірлерде кәсіподақтардың белсенді жұмыс жүргізу қажеттігіне және олардың әлеуметтік серіктестік аясында барлық мүдделі тараптармен өзара ықпалдастығының маңыздылығына назар аударды.  

	– Кәсіподақтардың негізгі міндеті – еңбеккер мен жұмыс берушілер арасында туындайтын мәселелерді дер кезінде шешу, ал ол үшін кәсіпорындардың кәсіподақ ұйымдары барлық тараптармен тығыз ынтымақтастықта болуға тиіс. Бұл ретте жұмысшылардың еңбек құқықтарын қорғауға бағытталған әлеуметтік диалогтың жаңа түрлерін дамыту маңызды, – деп атап көрсетті Нұрсұлтан Назарбаев.

	Федерация төрағасы жұмысшылардың еңбек құқықтары мен мүдделерін қорғау үшін әлеуметтік серіктестіктегі кәсіподақтар қозғалысының рөлін арттыру, сондай-ақ әлеуметтік-еңбек дауларының алдын алу мақсатын көздейтін кәсіподақтар туралы жаңа заңды әзірлеу барысы туралы да айтты.  


///
	 

	Нұрсұлтан Назарбаев электрондық-оптикалық құрылғылар шығаратын қазақ-түрік бірлескен кәсіпорны қызметімен танысты, сондай-ақ өндірістік корпустарын қарап шықты. Мемлекет басшысы Қазақстанда мұндай жоғары технологиялық өндіріс құрудың маңыздылығын ерекше атап өтті.

	Бұған қоса, Астана қаласының әкімі И.Тасмағамбетов кәсіпорынды аралау барысында «Астана – жаңа қала» индустриялық паркі – арнайы  экономикалық аймағы жұмысының аралық нәтижелері туралы баяндады, онда кәсіпорын өз қызметін жүзеге асырады. Жалпы, парк аумағында инвестициялық жалпы көлемі 181 млрд. теңге болатын 49 жоба мәлім болған, оның ішінде 11 жоба табысты жұмыс істеуде, 8-і пайдалануға берілуде, ал қалған 30-ы іске асырылу үстінде.  

	«Қазақстан Аселсан инжиниринг» ЖШС электрондық-оптикалық құрылғылар шығаратын бірлескен кәсіпорны Нұрсұлтан Назарбаевтың Түрік Республикасы басшылығымен уағдаластығына сәйкес 2011 жылы құрылған болатын.

	Бірлескен кәсіпорынға қатысушы – «Аселсан» компаниясымен Трансферт технологиясы туралы шарт аясында түрік тарапы Қазақстанның қорғаныс-өнеркәсіп кешені өнімдерінің компоненттері болып саналатын электрондық-оптикалық құрылғылар, электрондық платалар мен линза өндірісі үшін технологиялық құжаттар, материалдар мен жабдықтар ұсынып отыр.

	Бұған қоса, бірлескен кәсіпорын өнімдерін қазақстандық қамтуды бірінші кезеңдегі 30 пайыздан таяу бес жыл ішінде 67 пайызға дейін ұлғайту жоспарланған.


///Іс-шара барысында Елбасы спорт нысанының жұмысымен танысып, күрес залын және көпфункционалды залды аралап көрді.
Бұдан бөлек, Нұрсұлтан Назарбаев қаладағы спорт саласының өкілдерімен әңгімелесті. Олардың арасында қысқа қашықтыққа жүгіруден КСРО-ның бірнеше дүркін жеңімпазы, рекордшы Ә.Тұяқов, бокстан әлем чемпионаттарының және Олимпиада ойындарының күміс жүлдегері Ә.Ниязымбетов, сондай-ақ танымал спортшылар, жаттықтырушылар мен спорт ардагерлері бар.
Спортшылар жан-жақты қолдауы мен қамқорлығы үшін Мемлекет басшысына алғыс білдірді.
***
Кешен демеушілердің қаражатына салынған. Онда футбол, баскетбол, волейболмен шұғылдануға, сондай-ақ жекпе-жек сайысымен және жеңіл атлетикамен айналысуға арналған залдар бар.



///
	 

	Қазақстан Республикасы Президентінің Баспасөз қызметі Мемлекет басшысының 2014 жылғы БАҚ саласындағы сыйлықтары мен гранттарын, сондай-ақ Алғысын алуға үміткерлерден ұсыныстар қабылдау басталғанын хабарлайды.

	Сыйлықтар мен гранттар алуға үміткерлерді бұқаралық ақпарат құралдары, шығармашылық одақтар, қоғамдық бірлестіктер, мемлекеттік органдар ұсына алады.

	Алғыс жариялауға шығармашылық ұжымдарды шығармашылық одақтар, қоғамдық бірлестіктер, мемлекеттік органдар ұсына алады.

	Әрбір бұқаралық ақпарат құралы, шығармашылық одақ, қоғамдық бірлестік, мемлекеттік орган сыйлықтар мен гранттар алуға екі үміткер ғана ұсынуға құқылы.

	Сыйлықтар, гранттар алуға үміткерлердің және Алғыс жариялауға шығармашылық ұжымдардың өзін-өзі ұсынуына жол берілмейді.

	Сыйлықтар немесе гранттар алуға бұқаралық ақпарат құралының, шығармашылық одақтың, қоғамдық бірлестіктің, мемлекеттік органның ресми бланкісіне жазылған, бірінші басшы немесе оның орнындағы адам қол қойған (А4 форматтағы көлемі 2 парақтан аспайтын) ұсыныс жолданады. Оған мынадай құжаттар қоса ұсынылады:

	- сыйлықтар немесе гранттар алуға ұсынылған үміткердің аты, әкесінің аты, тегі және шығармашылық бүркеншік есімі (егер болса), сондай-ақ атқаратын лауазымы көрсетілген негізгі жұмыс орнынан анықтама;

	- сыйлықтар немесе гранттар алуға ұсынылған үміткердің шығармашылық қызметінің қысқаша сипаттамасы;

	- жарияланымдар мәтіндері немесе аудио және (немесе) бейнематериалдар;

	- негізгі жарияланымдарының тізімі және (немесе) олардың көшірмелері.

	Алғыс жариялауға шығармашылық одақтың, қоғамдық бірлестіктің, мемлекеттік органның ресми бланкісіне жазылған бірінші басшы немесе оның орнындағы адам қол қойған бұқаралық ақпарат құралының қызметі туралы (А4 форматтағы көлемі 2 парақтан аспайтын) ұсыныс ұсынылады;

	Конкурсқа мән-маңызы жоғары негізгі жарияланымдар немесе аудио және (немесе) бейнематериалдар ұсынылады. Қарауға 2013 жылғы 1 маусым мен 2014 жылғы 1 маусым аралығында жарияланған және (немесе) эфирге шыққан материалдар қабылданады.

	Сыйлықтар, гранттар алуға және Алғыс жариялауға ұсынылған материалдар мен құжаттар қайтарылмайды.

	Кітаптар БАҚ саласындағы наградалар алуға ұсынылған материал ретінде қарастырылмайды. Мерзімді басылымдарда жарық көрген мақалалар топтамасын ұсынуға болады.   

	Мемлекет басшысының сыйлықтарын, гранттарын алуға және Алғысын жариялауға ұсыныстарды Қоғамдық комиссияның төрағасы – Қазақстан Республикасының Мемлекеттік хатшысы Ә.Р.Жақсыбековтің атына мына мекенжай бойынша: 010000, Астана, Сол жағалау, «Ақорда» Резиденциясына 2014 жылғы 16 маусымға дейін жолдау қажет.

	 

	  Қазақстан Республикасы

	Президентінің Баспасөз қызметі
///Отырысқа Парламент Мәжілісінің депутаттары, Үкіметтің, сондай-ақ Қазақстан Республикасының Президенті жанындағы Әйелдер істері және отбасылық-демографиялық саясат жөніндегі ұлттық комиссияның, Бас прокуратура жанындағы Консультативтік кеңестің мүшелері, мемлекеттік органдардың, үкіметтік емес және халықаралық ұйымдардың, бұқаралық ақпарат құралдарының өкілдері қатысты.
Отырысты ашқан Г.Әбдіқалықова әлемнің 124 мемлекетінде, соның ішінде Қазақстан Республикасында тікелей тұрмыстық зорлық-зомбылықпен күресуге арналған заңдар бар екенін атап өтті. Қазақстан Президентінің 2016 жылғы 6 желтоқсандағы жарлығымен Қазақстан Республикасында 2030 жылға дейінгі отбасылық және гендерлік саясат тұжырымдамасы бекітілді. Ол отбасын қорғау жүйесінің тиімділігін арттыруға және ондағы зорлық-зомбылық, соның ішінде жыныстық ерекшелікке қатысты қылмыстық фактілерді азайтуға бағытталған.
Отбасылық-тұрмыстық құқық бұзушылықтардың алдын алу, құқық қолдану тәжірибесін күшейту, сонымен қатар отбасылық-тұрмыстық қарым-қатынастар саласындағы заңнаманы жетілдіру мәселелеріне байланысты Бас прокуратура мен Ішкі істер министрлігінің жүзеге асырған іс-шаралары туралы ақпарат берілді.
Бас прокуратураның мәліметі бойынша, «Отбасындағы зорлық-зомбылықсыз Қазақстан» атты кең ауқымды әлеуметтік жобасы аясында алдын алудың, ведомствоаралық өзара іс-қимылдың қолданыстағы тетіктерін, зорлық-зомбылық құрбандарына тиімді көмек көрсету және құқық бұзушыларды оңалту жүйелерін қалыптастыруға бағытталған Жол картасы әзірленді.
Ішкі істер министрлігі құқық бұзушының зардап шеккен адаммен байланысуын шектеуге мүмкіндік беретін қорғаушылық ұйғарымдар және мінез-құлыққа қойылатын ерекше шарттар сияқты жаңа әкімшіліктік-құқықтық пәрменді шаралар енгізілгенін мәлімдеді. Бұл отбасында жанжал тудырушыны баспанасынан (құқық бұзушының басқа баспанасы болған жағдайда) уақытша (30 тәулікке дейін) айыруға, сондай-ақ, зардап шеккен отбасының кәмелетке толмаған немесе әрекет етуге қабілетсіз мүшелерімен қарым-қатынасын шектеуге мүмкіндік береді.
Өткен жылдың сәуірінен бастап отбасында жанжал тудыратындарға, 3 айдан 1 жылға дейін алкогольдік ішімдіктерді (үйде де) ішуге сот тәртібімен тыйым салуға ықпал ететін заңнамалық норма енгізілді.
Жалпы «Тұрмыстық зорлық-зомбылықтың алдын алу туралы» заңның күшіне енген кезінен (2010 жылы) бастап елімізде тұрмыстық сипаттағы қылмыстар деңгейі 10%-ға дейін төмендегені байқалады. 2014 жылы денсаулығына жеңіл зиян келтіргені және соққыға жыққаны үшін 6 мың адам,  2016 жылы – барлығы 718 адам әкімшілік жауапкершілікке тартылған.
Мемлекеттік хатшы Г.Әбдіқалықова отырыс қорытындысы бойынша мемлекеттік органдарға тұрмыстық сипаттағы зорлық-зомбылықты жоюға қатысты бірқатар нақты тапсырма берді.
/// 
Кездесу барысында министрлік қызметінің негізгі бағыттары, соның ішінде дін саласындағы заңнамаларды одан әрі жетілдіру шаралары талқыланды.
Елбасы министрліктің дін саласындағы тұрақтылықты қамтамасыз етудегі жұмыс тиімділігін арттыру қажеттігін атап өтті.
Нұрсұлтан Назарбаев  сондай-ақ мәдениет саласын жан-жақты дамытудың, ел азаматтарының патриоттық рухын нығайтудың маңыздылығына назар аударды.
А.Мұхамедиұлы қазіргі уақытта діни қызмет пен діни бірлестіктер туралы заңнамаға жүйелі өзгерістер енгізу жөнінде жұмыстар жүргізіліп жатқанын мәлім етті.
Сонымен қатар, Мәдениет және спорт министрі Қазақстан Президентіне ел Тәуелсіздігінің 25 жылдығын өткізу жөніндегі іс-шаралар жоспарын жүзеге асырудың алдын ала қорытындылары мен Қазақстан спортшыларының алдағы Рио-де-Жанейрода өтетін Олимпиада ойындарына дайындығының барысы туралы баяндады.
Елбасы кездесу қорытындысы бойынша бірқатар нақты тапсырма берді.

///
	 

	А.Перуашев «Ақ жол» Демократиялық партиясы атынан Мемлекет басшысы мен Қазақстан халқын Лондонда өтіп жатқан ХХХ Олимпиялық ойындардағы ұлттық құраманың теңдессіз табысымен құттықтады.

	Өз хатында «Ақ жол» партиясының төрағасы қазақстандық команданың әлемдік ойындардағы көшбасшылардың бірі екенін баса көрсетеді.

	«Осы Олимпиада барысында Қазақстан қол жеткізген алтын медальдардың санымен өзіндік рекордын орнатты және әлемдік олимпиада қозғалысының бетке ұстар таңдаулылар сапына еркін енді! Александр Винокуровтың, Зүлфия Чиншанлоның, Майя Манезаның, Светлана Подобедованың, Илья Ильин мен Ольга Рыпакованың оңайлықпен келмеген әрі біз үшін аса қымбат жеңістері қарапайым адамдардың жүрегіне өз еліне деген мақтаныш сезімін ұялатты», - делінген хатта.

	Елбасының елдің серпінді дамуындағы ролін көрсете отырып, «Ақ жол» партиясының төрағасы: «Бұл жеңістер Сіздің тәуелсіздік жылдары бойына қуатты, қазіргі заманғы, алдына мақсат қойғыш және бәсекеге қабілетті ұлт, озық әрі білімді мемлекет қалыптастыру бойынша жүргізген саясатыңыздың арқасы. Сіз – Қазақстанның күнделікті өміріндегі нағыз олимпиада рухын қуаттандырушы тұлғасыз», - деп жазады.

	Хат соңында А.Перуашев Лондон Олимпиадасында елді Қазақстан халқының даңқы мен шексіз қуанышын арттыра беретін жаңа медальдар күтіп тұрғанына сенім білдіреді.
/// 
Қазақстан Президенті Алматыны дамытуға мемлекет тарапынан ерекше көңіл бөлініп отырғанына назар аударды.  
– Барлық қазақстандықтар, соның ішінде мен де бармын, Алматыны жақсы көреміз. Тәуелсіздік жылдары қала бұрынғыдан да көркейе түсті. Мұнда өмір сүру, сапалы білім алу және емделу, еңбек ету үшін қажетті барлық жағдай жасалған. Универсиада-2017 үшін салынып жатқан барлық нысандар кейін халықтың игілігіне пайдаланылатын болады. Алматы – тұрғындары тату тұратын полиэтникалық қала, бұл берекелі тіршіліктің негізі болып саналады, – деді Мемлекет басшысы.
Нұрсұлтан Назарбаев маңызды міндеттің бірі қаладағы экологиялық ахуалды жақсарту екенін де атап өтті.
– Осы мақсатпен қоғамдық көлік газға көшірілуде. Бүгін екі жаңа метро стансасы ашылды, бұл да экологияның жақсаруына өз үлесін қосады. Жалпы, келешекте жаңа трамвайларды, электромобильдерді іске қосу, сондай-ақ қаланың орталығын жаяу жүргіншілерге лайықтау жоспарланып отыр, – деді Қазақстан Президенті.
Мемлекет басшысы «Dostyk Plaza» сауда-сауық орталығына барған кезінде өзінің қазақстандық тауарлар сатып алғанын айтты .
– Мен баршаға отандық өнім алуға кеңес беремін, бұл біздің қазақстандық бизнеске көмек болады. Біздің тауарлар экологиялық жағынан таза. Адамға ең пайдалысы – туған елінде өндірілген өнім, – деді  Нұрсұлтан Назарбаев.
Соңында Қазақстан Президенті қала тұрғындарына табыс және бақ-береке тіледі.  
///Мемлекет басшысы Қасым-Жомарт Тоқаев Премьер-Министр Асқар Мамин мен Парламент Сенатының Төрағасы Дариға Назарбаеваны қабылдады.
Премьер-Министр Асқар Мамин Президент Қасым-Жомарт Тоқаевқа әлеуметтік-экономикалық дамудың өзекті мәселелері, шетелдік инвестицияларды тарту барысы, мемлекеттік-жекеменшік әріптестік жобаларын іске асыру, өңірлерді дамыту жөнінде қабылданып жатқан шаралар туралы баяндады.
Сондай-ақ, Асқар Мамин Президентке 2019 жылға арналған республикалық бюджетті нақтылау жобасы жайында ақпарат берді. Мемлекет басшысы Премьер-Министрге қазан айының ортасында өтетін экономикалық даму мәселелеріне арналған Үкіметтің кеңейтілген отырысына дайындық жұмыстарын бастауды тапсырды.
Сенат Төрағасы Президентке Парламенттің жоғары палатасы жұмысының жай-жапсары мен заң шығару қызметінің жоспары туралы айтты. Президент Жолдаудың негізгі бағыттарын сапалы заңнамамен қамтамасыз етудің маңыздылығын атап өтті.
/// 
Кездесу барысында Мемлекеттік хатшы Қазақстан мен ЕҚЫҰ арасындағы ынтымақтастық жоғары деңгейде екенін, оған еліміздің 2010 жылы аталған Ұйымға төрағалық етуі айқын дәлел болатынын атап өтті.
Алдағы жылдары Қазақстанның ЕҚЫҰ-дағы қызметінің басым бағыттарының бірі «Қауіпсіздік қоғамдастығы жолында» деп аталатын Астана  декларациясында  белгіленген Еуроатлантикалық және Еуразиялық қауіпсіздік қоғамдастығын құру жөніндегі стратегиялық мақсатқа қол жеткізу болып табылады.
Сонымен қатар, тараптар  әлеуметтік-гуманитарлық дамудың, сот үстемдігін және адам құқығын қамтамасыз етудің, этносаралық қарым-қатынасты үйлестірудің, гендерлік теңдікті қамтамасыз етудің бірқатар мәселелері бойынша өзара іс-қимылдың жай-күйі мен келешегін талқылады.
Г.Әбдіқалықова Астанадағы ЕҚЫҰ бағдарламалары Офисінің жұмысында Қазақстанның мүдделері ескерілетін ынтымақтастықтың басым салаларына назар аударудың маңыздылығына  тоқталды.
Мемлекеттік хатшы ЕҚЫҰ Тұрақты Кеңесінің 2014 жылғы 18 желтоқсандағы Вена отырысында 2015 жылдың 1 қаңтарынан бастап Астанадағы ЕҚЫҰ орталығы Астанадағы ЕҚЫҰ бағдарламалары Офисі болып қайта құрылатыны туралы №1153 шешімі қабылданғанына тоқталды.
ЕҚЫҰ бағдарламалары Офисінің мандаты Қазақстанда орталық және жергілікті мемлекеттік органдармен  және ведомстволармен ықпалдаса отырып, қауіпсіздіктің үш өлшеміне (әскери-саяси, экономикалық-экологиялық, гуманитарлық) қатысты түрлі жобалар жүргізуді қарастырады.
Атап айтсақ, Офистің қызмет аясына қару-жарақты бақылау, шекараларды басқару, лаңкестікке және адам саудасына, қаруға және есірткіге қарсы күресті қоса есептегенде қауіпсіздік, сондай-ақ экономика-экологиялық мәселелер, адам құқығы және сот үстемдігі, құқық және БАҚ еркіндігі мәселелері енеді.
Кездесудің қорытындысы бойынша тараптар Қазақстан мен Астанадағы ЕҚЫҰ бағдарламалары Офисінің қолданыстағы жобалары аясындағы жұмысты жалғастыру туралы уағдаластыққа қол жеткізді.
///Кездесу барысында Нұрсұлтан Назарбаевқа Ұлттық банктің бірінші жартыжылдықта атқарған жұмыстарының қорытындылары жөнінде есеп берілді.
Қазақстан Президенті қазіргі уақытта валюта-қаржы нарығындағы тұрақтылықты сақтау және экономиканы әрі қарай дамыту үшін елімізде қажетті жағдай жасалғанын атап өтті.
– Қазір бізде ұлттық валюта мен экономиканың тұрақтылығын қамтамасыз ету үшін мүмкіндіктер бар. Бірінші жартыжылдықта экономика 4 пайыздан астам өсті. Құбылмалы бағамға көшкеніміз дұрыс болды. Белгілі бір деңгейде ауытқулардың болатынына үйрену керек. Бұл тұрғындардың әл-ауқатына әсер етпейді, – деді  Нұрсұлтан Назарбаев.
Қазақстан Президенті банк секторын сауықтыру үшін қабылданған шаралар жөнінде айтты.
– Мемлекет тарапынан банктерге айтарлықтай көмек көрсетілді. Банк жүйесін қолдау мақсатымен үш триллион теңге бөлінді. Сонымен қатар, валюталық реттеу және Ұлттық банктің қызметін жетілдіру мәселелері жөніндегі заңнаманы қайта қарадық. Сондықтан, банктердің экономикаға, соның ішінде шағын және орта бизнес саласына несие беру жұмысын жандандыру қажет, – деді Нұрсұлтан Назарбаев.
Мемлекет басшысы тұрғындардың салымдарын адал жұмыс істемейтін акционерлердің алаяқтық әрекеттерінен қорғау мақсатымен Ұлттық банк төрағасының назарын банк секторының жұмысын ретке келтіру қажеттігіне аударды.
Д.Ақышевтің мәліметіне сәйкес, негізгі көрсеткіштер бойынша, еліміздің қаржы нарығында тұрақты жағдай қалыптасып отыр.
– 2018 жылғы маусым айының қорытындысы бойынша инфляцияның жылдық көрсеткіші 5,9 пайызды құрады. Бұл – соңғы үш жыл ішіндегі ең төменгі көрсеткіш. Ұлттық банк инфляция деңгейін 2020 жылға қарай 4 пайызға дейін төмендетуді көздеп отыр, – деді Ұлттық банк төрағасы.
Д.Ақышев Нұрсұлтан Назарбаевқа ұлттық валюта бағамының өзгеруіне әсер ететін негізгі факторлар жөнінде баяндады.
– Теңге бағамының өзгеруіне әсер ететін негізгі фактор – Қазақстанның сауда-экономикалық нарығындағы валюталық-қаржылық жағдай. Екінші фактор – басқа валюталарға қатысты доллардың бүкіл әлем бойынша нығаюы. Бұл орайда, кәсіпорындар мен тұрғындардың мұндай құбылмалы бағамға бейімделгенін атап өту керек. Жалпы, елімізде шетелдік валютаға деген сұраныстың төмендегені байқалып отыр, – деді Ұлттық банк төрағасы.
Кездесу соңында Мемлекет басшысы бірқатар нақты тапсырма берді.

///Кездесу барысында Мемлекет басшысына бизнес секторының ахуалы, отандық кәсіпкерліктің проблемалары, сондай-ақ, Ұлттық кәсіпкерлер палатасының осы саладағы қызметінің қорытындылары туралы ақпарат берілді.
Қасым-Жомарт Тоқаевқа еліміздегі агроөнеркәсіп кешенінің дамуы, фермерлер мен ауыл шаруашылығы тауарларын өндірушілерге қаржы айналымының қажеттілігі, экономиканың өзге де секторларына қаражаттың қолжетімділігі жайында баяндалды.
Импортты алмастыру, мемлекеттік сатып алулардың тиімділігін арттыру мәселелері талқыланды. Президент қолда бар ресурстардың бәрін іскерлік белсенділікті ынталандыруға және өндірісті дамытуға бағыттау қажет екенін атап өтті.
Сонымен қатар кездесу кезінде кәсіпкерлікті қолдау бағытындағы мемлекеттік бағдарламалар жұмысының тиімділігі сөз болды. Ұлттық кәсіпкерлер палатасының басшысы жаппай кәсіпкерлік пен адами капиталды дамытуға негізделген «Үкімет бизнес үшін», «Бастау», «Жас кәсіпкер» жобаларының жүзеге асырылу барысы туралы да айтты.

///
	 

	Солтүстік Қазақстан облысының әкімі Қазақстан Президентіне өңірдің әлеуметтік-экономикалық жағдайы және астық жинау науқанына дайындық барысы туралы баяндады.

	Мемлекет басшысы кездесудің қорытындысы бойынша нақты тапсырма берді.    

	 

	
/// 
Мемлекет басшысы Алматы қаласына жұмыс сапарымен келді. Сапар аясында бірқатар нысандарға бару жоспарланған. 
///Нұрсұлтан Назарбаев Атырау қаласына келді. Мемлекет басшысының мұнай саласы өкілдерімен кездесуі жоспарланған. Кездесу аясында телекөпір ұйымдастырылып, ірі нысандардың жұмыс барысы таныстырылады және мұнай-газ саласы қызметкерлерін марапаттау рәсімі өтеді.
Сонымен қатар, Қазақстан Президентінің ірі мұнай компаниялары жетекшілерімен кездесуін өткізу көзделіп отыр. 
///
	 

	Әңгіме барысында екі ел көшбасшылары екіжақты сауда-экономикалық, инвестициялық және мәдени-гуманитарлық ынтымақтастықтың негізгі мәселелерін талқылады.

	Нұрсұлтан Назарбаев Тәжікстан Республикасы еліміздің маңызды серіктесі екенін және Қазақстан оған әрдайым жан-жақты қолдау көрсетуге әзір екенін айтты.

	Сондай-ақ мемлекет басшылары екі елдің өңірлік және халықаралық ұйымдар аясындағы өзара ықпалдастығы мәселелерін де қарастырды.

	Сонымен қатар, халықаралық күн тәртібіндегі өзекті жайттарға қатысты пікір алмасты.



///
	 

	Агенттік төрағасы 2013 жылғы қызметтің қорытындылары туралы баяндады және алдағы кезеңдегі жұмыстың перспективалық бағыттары жөнінде айтты.

	Мемлекет басшысы негізді мемлекеттік шешімдер қабылдау үшін сенімді статистикалық деректер қажеттігін атап өтті, сондай-ақ қайталанатын статистикалық ақпараттар жинақтауды одан әрі қысқартуға назар аударды.

	– Еліміздің экономикалық дамуы үшін сенімді статистикалық деректер, атап айтқанда, еңбек өнімділігі, жұмыспен қамту деңгейі және тағы басқа сияқты көрсеткіштерді дер кезінде ұсыну аса маңызды. Осының бәрі мемлекеттік органдардың жұмысын және мемлекеттік бағдарламалардың іске асырылуының тиімділігін бағалауға мүмкіндік береді, – деді Нұрсұлтан Назарбаев.

	Қазақстан Президенті заманауи ақпараттық технологияларды мемлекеттік статистикаға одан әрі енгізіп, методикалық және методологиялық базаны жетілдіру арқылы оның сапасын арттыру қажеттігін атап өтті.

	Нұрсұлтан Назарбаев халық пен бизнес үшін ашық саясат ұстанудың, мемлекеттік статистикаға қолжетімділіктің маңыздылығына, сондай-ақ бұқаралық ақпарат құралдарымен заңнаманың статистика бөлігіндегі негізгі ережелерді түсіндіру жұмысын одан әрі жүргізудің мәні зор екеніне де тоқталды.

	Ә.Смайлов агенттік өңірлердің әлеуметтік-экономикалық даму рейтингісін жасап жатқанын, онда құжат айналымын азайту мақсатында есептілік көрсеткіштері екі есе қысқартылғанын айтты.

	Кездесу қорытындысында Мемлекет басшысы бірқатар нақты тапсырмалар берді.      


///Кездесу барысында Қасым-Жомарт Тоқаевқа қадағалаушы органның биылғы бірінші жартыжылдықтағы жұмыстарының нәтижелері мен алдағы кезеңге арналған жоспарлары туралы мәлімет берілді.
Мемлекет басшысына Бас прокуратураның құқық қорғау органдарының қылмыспен күреске және қоғамдық тәртіпті қамтамасыз етуге бағытталған үйлестіру функциясын күшейту жұмыстарының орындалуы жөнінде баяндалды. Сондай-ақ, Ғизат Нұрдәулетов азаматтардың конституциялық құқықтарын қорғау жөніндегі шаралар туралы есеп берді.
Қазақстан Президенті Бас прокурорға Арыс қаласындағы жарылыстарға қатысты қылмыстық істі тергеу барысында әділдік пен заңдылықты қамтамасыз етуді және кінәлі тұлғалардың бәрін жауапқа тартуды тапсырды.
Қасым-Жомарт Тоқаев күш-жігерді азаматтардың құқығын қорғауға, сыбайлас жемқорлық пен көлеңкелі экономикаға қарсы күреске жұмылдыру қажеттігін айтты.


///
	 

	Қанат Алдабергенұлы Бозымбаев Павлодар облысының әкімі болып тағайындалсын, ол Жамбыл облысының әкімі қызметінен босатылсын.

	 

	Қазақстан Республикасының

	                Президенті                                                                                                                               Н. Назарбаев

	 

	 

	Астана, Ақорда, 2013 жылғы  20  желтоқсан

	 

	№ 712

	 

	 
///
	 

	Әңгімелесу барысында тараптар Таяу Шығыс аймағындағы қазіргі жағдай және екі жақты ынтымақтастықты кеңейту мәселелері жөнінде пікір алмасты. 
///Әңгіме барысында Нұрсұлтан Назарбаев пен Владимир Путин екіжақты ынтымақтастықтың ахуалы мен перспективаларын, сондай-ақ күн тәртібіндегі өңірлік және халықаралық мәселелерді талқылады.
Сонымен қатар, Мемлекеттер басшылары Астанада биылғы 3-4 мамырда өткен Сирияға қатысты халықаралық кезекті кездесу қорытындылары жөнінде пікір алмасты.
Телефон арқылы сөйлесуге Ресей жағы бастамашы болды.
///
	

	Кездесуге экономика бойынша 1994 жылғы лауреат Д.Нэш, 1996 жылғы лауреат Д.Мирлис, 1999 жылғы лауреат Р.Манделл, 2004 жылғы лауреаттар Э.Прескотт және Ф.Кидланд, 2005 жылғы лауреат Р.Ауманн, 2010 жылғы лауреат К.Писсаридес, физика бойынша 2006 жылғы лауреат Д.Смут, физиология мен медицина бойынша 1991 жылғы лауреат Э.Неер қатысты.

	Кездесу кезінде халықаралық қаржы-экономика жүйесінің жай-күйі, сондай-ақ Қазақстанның әлемдік экономиканы орнықты дамыту траекториясына өту жөніндегі сындарлы шешім әзірлеуге бағытталған бастамалары талқыланды.

	Кездесуге қатысушылар VI Астана экономикалық форумы мен Дағдарысқа қарсы бүкіләлемдік конференцияның күн тәртібінің өзектілігін атап өтті.

	Мемлекет басшысы бұл іс-шара сарапшылардың әлемдегі қазіргі заманғы экономикалық ахуалды дамыту перспективасы жөніндегі өз көзқарастарын бөлісуге мүмкіндік туғызатынын атап көрсетті. 

	Өз кезегінде Нобель сыйлығының әр жылдардағы лауреаттары Нұрсұлтан Назарбаевқа кездесу үшін алғыс айтып, Астана экономикалық форумының жұмысы жемісті болатынына сенім білдірді, сондай-ақ форумның жаһандық ауқымдағы дағдарысқа қарсы тиімді шешімдерді іздестірудегі құндылығына тоқталды.

///Қымбатты қазақстандықтар! 
Баршаңызды қасиетті Құрбан айт мейрамымен құттықтаймын!
Жасампаздықтың, ізгілік пен мейірбандықтың нышаны болған осынау жарқын мереке адамдарды қайырымдылық пен жанашырлыққа үндейді.  Ол қазақстандықтардың жүрегіне жақындарына деген сүйіспеншілік ұялатады, адамгершілік құндылықтарды нығайта отырып, көмекке мұқтаж жандарға қамқорлық жасауға жетелейді және рухани дәстүрлерге баулиды.    
Қазақстан табысты дамыған 25 жылда Құрбан айт шын мәнінде Ел бірлігі мен қоғамдағы конфессияаралық келісімді нығайта түсуге бірегей ықпал еткен айтулы мейрамға айналды.  
Осынау қасиетті мереке күндері әрбір отбасына бейбітшілік пен келісім, амандық және құт-береке тілеймін!
Шаңырақтарыңыз шаттық пен бақытқа толсын!  
///
	 

	Бас прокурор бірінші жартыжылдықтың қорытындысы бойынша елдегі заңдылықтың жай-күйі мен құқықтық тәртіп туралы хабардар етті, сондай-ақ Мемлекет басшысының тапсырмаларының орындалу барысы жөнінде баяндады.

	Нұрсұлтан Назарбаев елдегі криминогендік ахуалды жақсарту жөніндегі жұмысты одан әрі жандандыруға, сондай-ақ құқық қорғау органдары қызметінің тиімділігін арттыруға назар аударды.

	Бас прокурор алты айдың қорытындысы бойынша ашылмаған қылмыстың азайғаны туралы мәлім етті. Бұл ретте ол барлық қылмысты тіркеу нақты көріністі біліп отыруға және анағұрлым проблемалы учаскені анықтап, уақтылы алдын алу шараларын қабылдауға мүмкіндік туғызатынын атап өтті.

	– Бірінші жартыжылдықта біз 177 мың қылмысты, соның ішінде тонау, ұсақ бұзақылық тәрізді қылмыс түрлерін тіркедік. Оның бәрі есепке алынып, олар бойынша тексеріс жүргізіледі. Қазіргі уақытта ауыр және аса ауыр қылмыс 16 пайызға азайғаны, адам өлімі, қарақшылық пен тонаушылық саны да азая бастағаны атап өтілуде, – деді А.Дауылбаев.    

	Бұған қоса, А.Дауылбаев азаматтардың еңбек құқықтарын, жетім балалар құқықтарын қорғау салаларындағы заңдылықтың жай-күйі,  ұйымдасқан қылмысқа, діни экстремизм мен терроризмге қарсы іс-қимыл жөнінде жүргізілген жұмыстар, сыбайлас жемқорлық және бюджет қаражатын ұрлау фактілері бойынша өзекті қылмыстық істердің тергелу барысы туралы хабардар етті.

	Кездесу қорытындысында Мемлекет басшысы заңдылық пен құқықтық тәртіпті қамтамасыз ету жөніндегі жұмысты жалғастыруды, сондай-ақ азаматтардың, шағын және орта бизнес өкілдерінің құқықтарын, мемлекет пен қоғам мүдделерін қорғауды күшейтуді тапсырды.
///
	 

	Әңгімелесу барысында Қазақстан мен ЮНЕСКО ынтымақтастығының жай-күйі мен даму келешегі талқыланды.

	Нұрсұлтан Назарбаев біздің республикамыздың бұл ұйыммен бірлескен жобаларды іске асыру жөніндегі өзара іс-қимылын күшейту қажеттігіне ерекше назар аударды.

	О.Сүлейменов Астанада өткен «Ядролық сынақтарға тыйым салудан - ядролық қарусыз еркін әлемге» атты халықаралық конференцияның маңызын атап өтті.

	Сонымен қатар, О.Сүлейменов Қазақстан Президентін Астанаға «ЭКСПО-2017» бүкіләлемдік көрмесін өткізу құқығы берілуімен құттықтады және бұл оқиға еліміздің одан әрі экономикалық дамуы үшін маңызды рөл атқаратынын айтып өтті.
/// 
Нұрсұлтан Назарбаев Тереза Мэйді Қазақстан халқының және жеке өзінің атынан құттықтады және екі елдің арасында берік қарым-қатынас орнағанын атап өтті.
«Ұлыбритания БҰҰ Қауіпсіздік кеңесінің тұрақты емес мүшелігіне сайлауда Қазақстанның кандидатурасын қолдағанын еліміз жоғары бағалайды. Біз екіжақты серіктестікті екі мемлекет халықтарының игілігі жолында дамыта беруге әзірміз», – делінген жеделхатта.
Елбасы соңында Т.Мэйдің жаңа қызметінде табысты болуына, ал Біріккен Корольдік халқының өркендей беруіне тілектестігін білдірді. 
///
	

	Қазақстан Президенті Зияткерлік мектепті аралау барысында ақпараттық стендпен танысып,  оқу орнының педагогикалық ұжымымен және оқушылардың ата-аналарымен кездесті.  

	Мемлекет басшысы кездесуге жиналғандардың алдында сөйлеген сөзінде  Қазақстанда 20 зияткерлік мектеп салынатынын атап өтті.

	- Бұл мектептер ең дарынды балаларды тәрбиелейтін болады. Ол мектептерде еркін ойлауға үйретеді, олардан көшбасшылар дайындау үшін зерттеумен айналысатын оқушыларды ынталандырып отырады. Мектептер ең озық жабдықтармен жабдықталған, онда білім алу үшін қажетті нәрсенің бәрі бар. Олар үздік университеттерге түсе алатын балаларды дайындайды, - деп атап өтті Нұрсұлтан Назарбаев.        

	Сонымен қатар, Қазақстан Президенті мемлекет білімге ерекше назар аударып отырғанына тоқталды.  

	- Бұрын бізде осындай мектептер тұрғызуға мүмкіндіктер болған жоқ. Жиырма бірінші ғасыр – білім мен ғылымның ғасыры. 20-30 жылдан кейін мүлде басқа уақыт келеді, үшінші индустриялық төңкеріс болған кезде мүлде өзгеше технология пайдаланылатын болады. Барлық технологиялық жаңалықты игеру үшін ерекше адамдар қажет. Бізге Қазақстанды XXI ғасырға бастайтын адамдар керек, - деп атап көрсетті Қазақстан Президенті.    

	Көкшетау қаласындағы Зияткерлік мектеп 2009 жылы «Тұңғыш Президенттің 20 зияткерлік мектебі» мемлекеттік бағдарламасы аясында Қазақстан Республикасының Президенті Н.Ә.Назарбаевтың бастамасымен құрылған.  

	Мектептің жалпы көлемі 12 мың шаршы метрден астам. Мектептің 510 оқушысы Қазақстан Республикасы Президентінің гранты бойынша оқып жатыр. Мектепте мультимедиялық сыныптар, робот техникасы кабинеті, хореография, спорт және жаттығу залдары бар, сондай-ақ 34 қосымша білім беру үйірмесі және 8 спорт секциясы жұмыс істейді. Оқушылар бірнеше рет республикалық, халықаралық олимпиадалардың, шығармашылық және ғылыми конкурстардың жеңімпаздары мен жүлдегерлері болды.

///Кездесу барысында Қасым-Жомарт Тоқаевқа қадағалаушы органның биылғы бірінші жартыжылдықтағы жұмыстарының нәтижелері мен алдағы кезеңге арналған жоспарлары туралы мәлімет берілді.
Мемлекет басшысына Бас прокуратураның құқық қорғау органдарының қылмыспен күреске және қоғамдық тәртіпті қамтамасыз етуге бағытталған үйлестіру функциясын күшейту жұмыстарының орындалуы жөнінде баяндалды. Сондай-ақ, Ғизат Нұрдәулетов азаматтардың конституциялық құқықтарын қорғау жөніндегі шаралар туралы есеп берді.
Қазақстан Президенті Бас прокурорға Арыс қаласындағы жарылыстарға қатысты қылмыстық істі тергеу барысында әділдік пен заңдылықты қамтамасыз етуді және кінәлі тұлғалардың бәрін жауапқа тартуды тапсырды.
Қасым-Жомарт Тоқаев күш-жігерді азаматтардың құқығын қорғауға, сыбайлас жемқорлық пен көлеңкелі экономикаға қарсы күреске жұмылдыру қажеттігін айтты.


///
	 

	Нұрсұлтан Назарбаев Отан қорғаушыларды және барша қазақстандықтарды патриотизм, ерлік, жауынгерлік даңқ мерекесімен құттықтады.

	– Тәуелсіздік жылдары мемлекетіміз кәсіби армия қалыптастырды, ел мүддесіне толық сай келетін әскери доктрина қабылдады. Біздің қасиетті топырағымыз әуеде де, жерде де және суда да қорғаныс аясында. Біз барлық көршілес елдермен достық қарым-қатынастамыз. Қазіргі уақытта армия әрдайым сақадай сай болуға тиіс. Бұл – әскери қызметшілер алдына мемлекет қойып отырған міндет, – деді Қазақстан Президенті.

	Мемлекет басшысы қабылданған «Қазақстан-2050» стратегиясы бойынша еліміз қарышты дамып келе жатқанын атап өтті.    

	– Біздің тұрақты экономикамыз, біртұтас қоғамымыз, дайындықтан өткен қуатты армиямыз бар. Біз жаңа Қазақстан рухына, прогресс және жасампаз болашақ қалыптастыру рухына адалмыз. Бұл – елімізді әлемдегі ең дамыған 30 мемлекеттің қатарынан көруді армандайтын барша қазақстандықтардың мақсаты. Бүкіл өңірлеріміз, қалаларымыз, аудандарымыз бен ауылдарымыз бір қарқынмен дамып келеді. Біздің басты байлығымыз – татулық пен келісім. Елдің әрбір азаматының борышы – халқымыздың бірлігін сақтап, оны қорғау, – деді Нұрсұлтан Назарбаев.

	Қазақстан Президенті әскери қызметшілер үшін мемлекет тарапынан барлық жағдай жасалғанын айтты.    

	– Армия заманауи қару-жарақпен жабдықталуда, жаттығулар тұрақты өткізіліп тұрады, сарбаздар мен офицерлерді әлеуметтік қолдаумен қамтамасыз етіп келеміз. Барлық жерде әскери қалашықтар абаттандырылып, жаңа баспана, спорт кешендері салынып жатыр. Бұл – елдің армиямызға деген қамқорлығы. Қазақстанның Қарулы Күштері, ұлттық қауіпсіздік, ішкі істер органдары, Мемлекеттік күзет қызметі, Ұлттық ұлан, Төтенше жағдайлар министрлігі бәрі алдарына қойылған міндеттерін лайықты орындауда, – деді Мемлекет басшысы.

	 Нұрсұлтан Назарбаев келесі жылы еліміз Ұлы Отан соғысындағы Жеңістің 70 жылдығын кеңінен атап өтетінін еске салды.

	– Әрбір ардагерге көңіл бөліп, қолдау көрсету керек. Адамзат тарихындағы ең қанқұйлы соғыста жеңіске жеткен ерлер рухын біз әрдайым қастер тұтамыз. Біз ХХІ ғасырда бейбітшілікке бағытталған жаһандық ауқымдағы бастамалар көтеріп, жүзеге асырудамыз. Қазақстан – ядролық қаруға қарсы жалпыға ортақ дүниежүзілік қозғалыстың локомотиві, бұны бүкіл әлем жоғары бағалап отыр, – деді Қазақстан Президенті.  

	Сонымен қатар, Мемлекет басшысы сөзін Отан қорғаушыларға арнады.

	– Өз қастерлі борыштарыңызды абыроймен атқарыңыздар. Сіздердің басты міндеттеріңіз – туған жердің тыныштығын күзету, тәуелсіздігімізді аянбай қорғау. Сіздер қазақстандықтардың барлық буыны үшін ар-намыстың, жауапкершіліктің, патриотизмнің үлгісі болуға тиіссіздер. Бүгінгі парад – армиямыздың қуатын, биік жауынгерлік рухын және дайындығын көрсетудің тағы бір мүмкіндігі, – деді Нұрсұлтан Назарбаев.

	***

	«Қазақ елі» монументі жанында өткен шараға қорғаныс, ішкі істер, төтенше жағдайлар министрліктерінің, Ұлттық қауіпсіздік комитетінің, Мемлекеттік күзет қызметінің парадтық есеп топтары, сондай-ақ әскери техника мен авиация қатысты.

	Әскери парадта салтанатты маршпен 2500-ден астам әскери қызметшілердің жаяу легі шеру тартып өтті. Механикаландырылған лекке 200-ден аса әскери техника тартылған. Әуедегі шеру сапының жалпы құрамында майдандық, армиялық және әскери-көліктік авиация топтары болды. Алаң үстінен қазақстандық әскери әуе күштерінің 70-тен астам авиациялық техникасы ұшып өтті.

	Шеруге қатысу үшін еліміздің барлық әскери бөлімдері мен гарнизондарынан әскери қызметшілер тартылды. Парадқа қатыстырылған әскери техниканың бір бөлігі отандық қорғаныс-өнеркәсіп кешені кәсіпорындарынан шығарылған немесе қайта жаңғыртылып, жетілдіруден өткен.












///
	 

	Қазақстан мен Ресейдің биылғы XI өңіраралық ынтымақтастық форумы көмірсутек саласында, соның ішінде мұнай және газ өндірісінде инновациялық технологиялар қолдану мәселесіне арналды.

	Форум отырысында сөйлеген Мемлекет басшысы мұнай қоры бойынша әлемде 12-орынды иеленетін, газ қоры жөнінен алғашқы жиырмалықтағы елдердің қатарына кіретін мұнай-газ өнеркәсібінің Қазақстан экономикасы үшін маңыздылығын атап көрсетті. Соған орай, Нұрсұлтан Назарбаев біздің еліміз үшін көмірсутек секторының дамуын айқындайтын заманауи үрдістердің өзектілігін атап өтті.

	  - Былтырдан бері мұнайды тұтыну теңгерімі дамушы экономикалар жағына қарай ауды. Дамушы елдердегі мұнай тұтынысы тарихта бірінші рет ЭЫДҰ елдерінің тұтынысынан асып түсті. Мұнай-газ саласындағы соңғы жылдардың негізгі тренді сланецті кеніштерді игеру болды. Көлбеу бұрғылау мен жер қыртысын сумен жарудың заманауи технологиялары газды да, мұнайды да өндіруге мүмкіндік береді, - деді Мемлекет басшысы.

	Нұрсұлтан Назарбаев Қазақстан мен Ресейдің көмірсутек саласындағы ынтымақтастық әлеуеті зор екенін айтты.

	- Бұл – терең және шектен тыс терең бұрғылаудың озық технологияларын өндіру мен сынау, ол біз үшін Каспий маңы ойпатында өзекті. Қазақстанның компаниялары ресейліктермен бірге өз өндірісінің жоғары технологиялық жабдықтарын ұсына алар еді, - деді Қазақстан Президенті.

	 Сондай-ақ Нұрсұлтан Назарбаевтың айтуынша, екі елге мұнай мен газдың жаңа перспективалы кеніштерін анықтау үшін геологиялық барлау саласындағы бірлескен жұмысты жандандыруға болады. Атап айтқанда, бұл ресейлік тараптың халықаралық «Еуразия» жобасын жүзеге асыруға атсалысуына қатысты.  

	- Бұл жобаның негізгі міндеті – тереңдіктегі геологиялық түзілістерді және Каспий өңіріндегі жер қыртысының геохимиясын зерттеу, уақыттық-кеңістіктегі модельді жасау, сондай-ақ ресурстарды бағалау. Қазақстан мен Ресей аумағындағы мұнай-газды Каспий маңы ойпатының ғаламат перспективалары халықаралық ірі компаниялардың зор қызығушылығын тудырады, - деп атап көрсетті Мемлекет басшысы.

	 Қазақстан Президенті мұнай саласының инфрақұрылымын дамыту үшін көлік, логистика және құрылысты ғана емес, инжиниринг, жобалау, ақпараттық технологиялар секілді жоғарытехнологиялық қызметтерді қоса қамтитын қызмет ауқымын кеңейтудегі екі елдің өзара іс-қимылының әлеуеті жоғары екенін айтты.

	Мемлекет басшысы энергетикалық секторды дамыту үшін ғылыми зерттеулердің рөлі айрықша екеніне тоқталды.

	 - Біздің ғылыми институттарымызға бірлескен зерттеулер арқылы ауыр мұнай өндірісін интенсификациялау, терең судағы өндіру, сланецті мұнай, мұнай синтезін алу, балама энергетика және басқа да перспективалы бағыттармен айналысуға болады, - деді Нұрсұлтан Назарбаев.

	Мемлекет басшысының атап өткеніндей, Қазақстан мен Ресейдің мұндай бірлескен жұмыстарының нәтижелері Астанада өтетін «ЭКСПО-2017» көрмесінде ұсынылуы мүмкін.

	 Өз кезегінде Ресей Президенті өңіраралық ынтымақтастық форумы Қазақстан мен Ресейдің арасындағы серіктестік қарым-қатынастарды дамытудың маңызды құралына айналғанын айтты. 

	- Өткен 11 жыл ішінде елдеріміздің экономикалық байланыстары жаңа сапалы деңгейге шықты. Екіжақты тауар айналымы 6 еседен астам өсті. Қазақстан экономикасына келген ресейлік тікелей инвестициялар көлемі 10 есе ұлғайды. Мұндай жоғары қарқын көбіне-көп экономикаларымыздың инвестициялық ықпалдастығы арқылы қамтамасыз етілуде, - деді Владимир Путин.

	Ресей Президенті екі елдің шекаралық ынтымақтастығының деңгейін де жоғары бағалады.

	- Ресейлік субьектілердің көпшілігі Қазақстанның барлық 14 облысымен тікелей серіктестік қатынас орнатқан. 11 мыңнан астам бірлескен кәсіпорын құрылды. Өзара іс-қимыл және ынтымақтастық туралы 300-ге жуық өңір аралық келісімге қол қойылды. Ресей мен Қазақстан әлемдегі ең ұзын құрлықтық шекараға ие. Осы шекараның бойында орналасқан өңірлерге екіжақты тауар айналымның 40 пайыздан астамы тиесілі, - деп атап өтті Владимир Путин.

	 Жалпы отырыс барысында сондай-ақ Ресей тарапынан – энергетика министрі А.Новак, Орынбор облысының губернаторы Ю.Берг, Башқұртстан Республикасының президенті Р.Хамитов, Қазақстан тарапынан – энергетика министрі В.Школьник, Атырау облысының әкімі Б.Ізмұхамбетов, Ақтөбе облысының әкімі  А.Мұхамбетов баяндама жасады.

	 Қазақстан мен Ресейдің келесі ХІІ өңіраралық ынтымақтастық форумы 2015 жылы Уфа қаласында (Ресей Федерациясы) өтеді.

	
	***

	 Форум қорытындысы бойынша екі мемлекет басшыларының қатысуымен мынадай құжаттарға қол қойылды:
	 
	1. ҚР Үкіметі мен РФ Үкіметі арасында Көктемгі-Аралшы кенішіндегі мысты-колчеданды кенді игеру кезінде шекаралық аумақтағы шаруашылық қызметті жүзеге асырудың ерекшеліктері туралы келісім.
	
	2. ҚР Үкіметі мен РФ Үкіметі арасында «Байқоңыр» кешені аумағында радиожиілік спектрін пайдалану жөніндегі келісім.
	
	3. Атырау облысының әкімдігі мен Башқұртстан Республикасы Үкіметі арасындағы сауда-экономикалық, ғылыми-техникалық және мәдени ынтымақтастық туралы келісім.
	
	4. Атырау облысының әкімдігі мен Татарстан Республикасы Үкіметі арасындағы сауда-экономикалық, ғылыми-техникалық және мәдени ынтымақтастық туралы келісім.

	5. «БИПЭК АВТО-АЗИЯ АВТО» (ҚР)  Компаниялар тобы мен «АВТОВАЗ» ААҚ (РФ) арасындағы стратегиялық ынтымақтастықты дамыту туралы келісім.
	
	 



///
	 

	– Осы жылдар ішінде Қазақстан халқы бүгінде азаматтарымызды тамсандыратын және дүние жүзінен келетін қонақтарды таңдандыратын үлкен жетістіктерге жетті. Қазақстанды барлық өзге мемлекеттер құрметтейтін болды, бұл әсіресе менің Брюссель мен Миланға сапарларымда айрықша сезілді. Біздің ЕО-мен Кеңейтілген серіктестік және ынтымақтастық  туралы келісім жобасы бойынша, сондай-ақ Қазақстанның ДСҰ-ға кіруі аясында ЕО-мен екіжақты келіссөздерді аяқтау туралы құжатқа қол қою дерегі бүкіл Еуропалық одақ тарапынан біздің елімізге деген зор сенімді білдіреді, – деді Мемлекет басшысы.

	Нұрсұлтан Назарбаев Қазақстанның Миланда өткен «Азия-Еуропа» Форумының салиқалы саммитіне шақырылған Орталық Азия елдерінің ішіндегі жалғыз мемлекет болғанын да атап өтті.

	– Мен көптеген елдердің көшбасшыларымен кездестім. Олар Қазақстанды экономиканы дамытуымен, әлеуметтік жағдайдың орнықтылығымен, халықтың көңіл-күйімен, тыныштық және тұрақтылығымен үлгі көрсететін мемлекет ретінде қабылдайды, – деді Қазақстан Президенті.

	Мемлекет басшысы бүгінде көптеген елдер әлемдік экономикадағы қиындықтарға байланысты үлкен сын-қатерлерге кезігіп отырғанына тоқталды.

	– Тұрақсыздықтың ушығуына Украинадағы ахуал мен Ресей және Еуропа елдері арасындағы өзара санкциялар да  ықпал етуде. Ресей – біздің стратегиялық серіктесіміз, тығыз байланыс орнатқан жақын көршіміз. Егер Ресей экономикасындағы ахуал нашарлайтын болса, ол жанама түрде бізге де әсер етеді, – деді Нұрсұлтан Назарбаев.

	Қазақстан Президенті аталған үрдістердің алдын үшін қажетті мүмкіндіктің бәрі бар екенін және Үкімет тиісті жұмыс жүргізіп жатқанын айтты.

	– Үкімет биылғы жылдың бюджетін қайта қарау жөнінде ұсыныс енгізді, өйткені мұнай мен металдың, сондай-ақ Қазақстан экспортының өзге де өнімдеріне бағаның төмендеуі түсімдердің азаюына әкеледі. Бұл ретте барлық еңбекақылар, әлеуметтік төлемдер қазіргі деңгейінде қамтамасыз етілуі тиіс, – деді Мемлекет басшысы.

	Нұрсұлтан Назарбаев ауқымды инфрақұрылымдық даму бағдарламасы жарияланатынын мәлімдеді.

	– Бізге елордасынан елдің барлық өңіріне қарай сапалы автомобиль жолдарын көптеп салу қажет. Құрылыс жұмыс орындары мен кәсіпорындар тапсырысын қамтамасыз етеді, ел экономикасының көлемін кемітпеуге мүмкіндік береді. Үкімет осы мәселемен айналысып жатыр, оны жүзеге асыруға Астана да атсалысуы тиіс, – деді Қазақстан Президенті.

	Мемлекет басшысы әлеуметтік тұрақтылық пен барлық азаматтардың теңдігі еліміздің мызғымас ұстанымдары болып қала беретініне тоқталып өтті.  

	– Кейбір қайраткерлер бәрінің атын ауыстыруға, көшелер мен мекемелердің атауын бір тілде жазуға бейім. Мұны тоқтатқан жөн. Тағы да қайталағым келеді: патриоттығыңды оның қажет емес кездерінде көрсетуге ұмтылудың керегі жоқ. Конституцияда тілдер мен этностарға қатысты барлық нормалар нақты көрсетілген. Бұл – біздің артықшылығымыз, біздің көпұлтты тұрақты мемлекет ретіндегі брендіміз, – деді Нұрсұлтан Назарбаев.

	Қазақстан Президенті ешкім ешқандай жағдайда кемсітушілік сезінбеуі тиіс екендігін айтты.

	 – Егер бір адам жәбір көрсе, онда бүкіл Қазақстан жапа шегеді. Бір философтан «бақытты адам кім?» деп сұрағанда, ол: «Бақытты адамдардың арасында өмір сүретін адам бақытты» деп жауап беріпті. Егер айналамыздағылардың бәрі бақытты болса, біз де бақытты боламыз. Егер бір немесе бір топ адамдар бақытсыз болса, онда осы бақытсыздық басқаларға да тарайды.ү Баршаның есінде болуын қалаймын: тұрақтылығымыз бен бір-бірімізге деген құрметті сақтау – біздің дамуымыздың негізгі қағидаты, – деді Мемлекет басшысы.

	Нұрсұлтан Назарбаев Қазақстанның тәуелсіздігі тұрақты ұғым болып саналатынына, ал оны сақтау әрбір азаматтың қасиетті борышы екендігіне назар аударды.

	– Кезінде америкалық үндістердің көпшілігі түрлі басқыншылар  арқылы өз жерлерінен қуылды немесе жойылды. Тегі үндіс бір кинорежиссерге «байлық  бақыт болып санала ма?» деп сұрақ қойылады. Бұған ол: «Өзімде және өзгелерде бар бар бүкіл байлықты мен халқымның бір күндік тәуелсіздігіне берер едім» деп жауап қатыпты. Сондықтан біздің баршамызға тәуелсіздігімізді бағалаған жөн, – деді Қазақстан Президенті.

	Нұрсұлтан Назарбаев келесі жылы еліміз қазақ мемлекеттілігінің 550 жылдығын мерекелейтінін айтты.

	– Керей мен Жәнібек 1465 жылы алғашқы хандықты құрды, қазақтың мемлекеттілігінің тарихы сол кезден бастау алады. Бәлкім ол бүгінгі шекарасындағы,  бүкіл әлемге осынша танымал әрі беделді, осы ұғымның қазіргі мағынасындағыдай мемлекет болмаған да шығар. Бірақ бұлай деп сол кезеңдегі басқа да барлық мемлекеттер туралы да айтуға болады. Ең маңыздысы, сол кезде оған негіз қаланды, біз – бабаларымыздың ұлы істерінің жалғастырушыларымыз. Бүгінде біздің еліміз барлық таяу мемлекеттермен көпғасырлық достық және тату көршілестік дәстүрлерін сақтап отыр. Осы қарым-қатынасты әрдайым сақтағанымыз жөн, – деді Қазақстан Президенті.

	Сонымен қатар, Мемлекет басшысы елордалық билік иелері алдында тұрған басымдығы бар міндеттерді белгілеп берді.

	– Астананы әсем, жайлы және қолайлы ете түсу үшін жұмысты жалғастыру керек. Қазіргі басты міндет – «ЭКСПО-2017» халықаралық көрмесін ұйымдастыру, оны өткізу елорданы өзгертеді. Мүлде жаңа мәдениет және ғылым орталығы пайда болады. Халықтың демалысына,  сауда-саттыққа, ғылыми зерттеулер жүргізуге арналған жаңа алаңдар бой көтереді. Ауқымды құрылыс 2016 жылы аяқталуға тиіс, – деді Нұрсұлтан Назарбаев.

	Қазақстан Президенті Астанада өзге де маңызды нысандар құрылысы жүріп жатқанына, олардың қатарында «Абу-Даби Плаза» көпфункционалдық кешені, бірқатар жаңа мейманханалар, спорт кешендері, денсаулық сақтау мекемелері, ботаника бағы, жаңа теміржол вокзалы, автобус көлігінің жедел жүйесі бар екеніне назар аудартты.

	Соңында Нұрсұлтан Назарбаев Астана елдің өзге қалалары үшін үлгі болып саналатындықтан оған айрықша жауапкершілік жүктелетінін атап өтті. 

	 
///Мемлекет басшысы Қостанай облысына жұмыс сапары аясында егіс алқаптарын аралап, «Заречное ауыл шаруашылығы тәжірибелік стансасы» ЖШС-ның астық жинау барысымен танысты.
Президентке егін орағы науқанының соңғы кезеңі туралы ақпарат берілді. Бүгінге дейін өңірде дәнді дақылдардың 3,1 млн гектары немесе 76% жиналған, өнімділігі әр гектардан 10 центнерден айналып отыр. Астық жинауға 9100  комбайн жұмылдырылған, жуық арада дәнді дақылдарды жинау науқаны аяқталады.
Сонымен қатар Mемлекет басшысына өңірде жүзеге асырылып жатқан мал шаруашылығын дамыту, агроөнеркәсіп кешенін цифрландыру, ауылшаруашылығы техникасын құрастыру жобалары туралы мәлімет берілді.
Қасым-Жомарт Тоқаев ауыл шаруашылығы тауарларын өндірушілермен кездесуде аграрлық саланың табысты дамуы, жалпы ел экономикасының бәсекеге қабілеттілігін айқындайтын негізгі фактор екенін атап өтті.
– Қостанай облысының экономикасы жақсы дамып келеді деуге болады. Болашақта бұдан да жақсы болатынына сенемін. Алдымызда маңызды міндеттер тұр. Экономикамыз пандемия салдарынан болған сынаққа төзе алды. Биыл өнім жақсы екені көрініп тұр, – деді Мемлекет басшысы.
Диханшылар Президентке ауылдарда жүргізіліп жатқан жаңғырту жұмыстары мен игі бастамалар, сондай-ақ әлеуметтік мәселелердің біртіндеп шешімін тауып жатқаны туралы айтты.
– Осы жылдың ішінде ауылшаруашылығында да, индустрияда да едәуір жетістіктерге жетуіміз керек. Әсіресе, әлеуметтік-экономикалық мәселелерді шешу аса маңызды. Тұрғындардың әрқайсысы бізден нақты мәселелердің шешімін күтуде. Менің тапсырмама сәйкес Үкімет қазіргі уақытта осы мәселелермен айналысуда. Үкімет Жолдауды іске асыру жөніндегі Жалпыұлттық жоспар қабылдады. Табысты болады деп есептеймін, бірақ бірлесіп жұмыс атқару керек, – деді Қасым-Жомарт Тоқаев.
Кездесуде шаруалар өндірілген ауыл шаруашылығы өнімдерін өткізу және экспорттау мәселелерін көтерді.
– Өнімді өндіру үлкен мәселенің бірі әрі негізгісі болса, енді оны нарыққа шығару да маңызды. Үкімет осы мәселелермен айналысуы тиіс. Қазір біз Еуразиялық экономикалық одақ аясында нақты мәселелерді шешумен айналысып жатырмыз. Қараша айында Президенттердің басшылығымен шекаралас өңірлердің басшыларының аймақтық кездесуі өтеді. Пандемияға байланысты қандай форматта өтетіні белгісіз, бірақ өтуі тиіс. Жалпы ЕАЭО аясындағы интеграцияны дамыту бойынша біздің бағытымыз өз күшінде, – деді Президент.
Коронавирус індеті салдарынан туындаған қиындықтарға қарамастан, диханшылар өндірісті сақтап қана қоймай, оның көлемін арттыра алды. Президент еліміздің азық-түлік қорын қамтамасыз ету бойынша қабылданған шаралар үшін ауыл жұмысшыларына ризашылығын білдіріп, жиын-терім науқанын уақытылы аяқтап, мол өнім алуларына тілектестік білдірді.
 
 










///Қазақстан Президентіне министрліктің қазіргі жұмыстары жөнінде мәлімет берілді. Б.Атамқұлов Қасым-Жомарт Тоқаевқа сыртқы істер министрлерінің «Орталық Азия + Жапония» диалогының (ОАЖД) 7-кеңесіне қатысу үшін Тәжікстан Республикасына жасаған сапарының қорытындысы және Тәжікстан Президенті Эмомали Рахмонмен кездесуі жөнінде баяндады.
Сонымен қатар, Сыртқы істер министрі Қырғыз Республикасына жасаған ресми сапарының нәтижелері, Қырғызстан Президенті Сооронбай Жээнбековпен жүргізген келіссөздерінің нәтижелері, сондай-ақ, Бішкек қаласында өткен Шанхай Ынтымақтастық Ұйымы және Ұжымдық қауіпсіздік шарт ұйымы елдері Сыртқы істер министрлерінің жиындарына қатысқаны жөнінде мәлімдеді.
Қасым-Жомарт Тоқаев Орталық Азия елдерімен арадағы ынтымақтастықты, сондай-ақ, өңірлік және халықаралық құрылымдар мен бірлестіктер аясында өзара ықпалдастықты нығайту қажеттігін айтты.
Сонымен қатар, кездесу барысында Мемлекет басшысының қатысуымен өтетін алдағы сапарлар мен сыртқы саяси іс-шаралар, соның ішінде биылғы 29 мамырда Нұр-Сұлтан қаласында болатын Жоғары Еуразия экономикалық кеңесінің отырысына дайындық кестесі талқыланды.
Соңында Қазақстан Президенті бірқатар нақты тапсырма берді.


///Қазақстан Президенті Қасым-Жомарт Тоқаев  «Орталық Азия – Корея Республикасы» форумының 12-отырысына қатысу үшін Нұр-Сұлтан қаласына келген Корея Республикасының Сыртқы істер министрі Кан Гён Хваны қабылдады.
Тараптар екіжақты стратегиялық серіктестіктің қазіргі ахуалы мен перспективасы, сондай-ақ, жоғары деңгейде жасалған уағдаластықтардың жүзеге асырылу барысы жайында пікір алмасты.
Мемлекет басшысы Қазақстан мен Оңтүстік Корея арасындағы сауда-инвестициялық және технологиялық қарым-қатынастардың, сонымен қатар, мәдени-гуманитарлық байланыстардың қарқыны жоғары екенін атап өтті.
– Президент Мун Чжэ Иннің сәуір айындағы сапары өте жемісті болды. Сапар барысында қол қойылған «Самал жел» бағдарламасы екі ел арасындағы ынтымақтастықтың дамуына тың серпін береді деп санаймыз. Біз экономика және бизнес салалары бойынша ықпалдастықты одан әрі арттыра беруге ниеттіміз, – деді Қасым-Жомарт Тоқаев. 
Өз кезегінде оңтүстік кореялық дипломат өз елінің Президенті Мун Чжэ Иннің сәлемін жеткізіп, Қазақстанмен серіктестікті екіжақты, сондай-ақ, өңірлік негізде де әрі қарай дамытуға дайын екендерін растады.
– Келесі жылы біздің елімізге жасайтын сапарыңызды асыға күтеміз. Біздің Президентіміздің Қазақстанға жасаған сапарының нәтижесі өте жемісті болды. Осы сапар аясында қол жеткізілген уағдаластықтар өзара ықпалдастықты одан әрі нығайтудың нақты бағыттарын айқындады. Оны екі мемлекеттің тиісті органдары сәтті іске асырып жатыр. Барлық мәселе өз жолымен дамуда. Сіздің Оңтүстік Кореяға жасайтын сапарыңыз ынтымақтастығымыздың көкжиегін кеңейте түседі деп сенеміз және ол үшін барлық күш-жігерімізді жұмсаймыз, – деді Кан Гён Хва.



///Құрметті қазақстандықтар!
 
Баршаңызды Наурыз мейрамымен шын жүректен құттықтаймын!
Бәрімізді қуаныш пен сүйіспеншілік сезіміне бөлейтін бұл мереке – бейбітшілік пен жақсылықтың нышаны. Оның философиялық мәні зор және бүкіләлемдік мәдени сипаты бар.
Көне заманнан бастау алатын осынау мейрам жаңару мен жаңа өмірдің басталу сәтін сипаттайды.
Наурыз – рухани бай мұрамыздың, бірегей ұлттық кодымыз бен үздіксіз ұрпақ сабақтастығының жарқын символы.
Бұл мереке өмірімізге жасампаздық пен дамудың жаңа лебін әкеледі.
Бүгінде Наурыз – ортақ шаңырағымыз – Қазақстан Республикасындағы достықты, өзара құрмет пен келісімді нығайтуға септігін тигізетін шын мәніндегі жалпыхалықтық мейрам.
Оның мәңгілік мәні – ең жоғары құндылығымыз бен ортақ байлығымызды – халықтың ынтымағын бекемдеу.
«Бірлік бар жерде, тірлік бар» дейді халық даналығы. 
Әз-Наурыз әр отбасына бақ-береке әкелсін! 
///Қазақстан Президенті Қасым-Жомарт Тоқаев Қазақстан халқының және жеке өзінің атынан МАГАТЭ-нің Бас директоры Юкия Аманоның қайтыс болуына байланысты көңіл айтты.
Жеделхатта Ю.Аманоның өмірден өтуі барлық халықаралық қоғамдастық және бүкіл әлемдегі көптеген адам үшін ауыр қаза екені атап өтілді.
Қазақстан Президенті МАГАТЭ басшысының ядролық қаруды таратпау және ядролық энергияны жаһандық деңгейде бейбіт мақсатқа пайдалану үшін атқарған рөлі зор екенін айтты.
«Біз Қазақстанның айнымас досы және жаһандық әлемдегі қауіпсіздіктің қорғаушысы Юкия Амано мырзаның жарқын бейнесін ешқашан ұмытпаймыз» – деп жазды Қасым-Жомарт Тоқаев.
///
	 

	Жеделхатта Д.Досжанның табиғи дарынымен жастай көрініп, әдебиет майданында тынбастан, өнімді еңбек етіп келгені атап өтілген.

	«Оның қаламынан туындаған әңгімелер мен хикаяттар, романдар оқырмандарын тілінің шұрайлылығымен, ұлттық бояуының қанықтығымен баурайтын», – делінген жеделхатта.

	Мемлекет басшысы жазушының еңбегі әр жылдары әдебиет саласындағы жоғары мәртебелі сыйлықтармен және мемлекеттік наградалармен марапатталғанына да тоқталған.

	Нұрсұлтан Назарбаев қаламгердің үздік шығармалары әрдайым халқымызбен бірге жасай беретінін атап өткен.  
//////
	 

	Кездесу барысында Нұрсұлтан Назарбаев индустриялық-инновациялық бағдарламаны толығымен іске асыру көлік инфрақұрылымына, соның ішінде теміржол саласын дамытуға байланысты екенін атап өтті.

	- Бүгінде елімізде көлік инфрақұрылымын дамытуға елеулі түрде назар аударылуда және бұл үшін қаражат көп бөлінуде. Сонымен қатар, іске асырылып жатқан барлық инфрақұрылымдық жобалар халыққа және бүкіл елге мол пайдасын тигізуге тиіс, - деді Мемлекет басшысы.

	А.Мамин бүгінде «Қазақстан темір жолы» еліміздегі жаңа теміржол құрылысының  операторы болып саналатынына тоқталды.

	- Бұл бағытта бірқатар жобалар, соның ішінде Жезқазған – Бейнеу, Арқалық – Шұбаркөл, Жетіген – Қорғас, Өзен ­– Түркіменстанмен мемлекеттік шекарасы жаңа теміржол тармақтары жүзеге асырылуда. Жаңа теміржолдың жалпы ұзындығы – ­1700 шақырым, - деді А.Мамин.

	Сондай-ақ, «Қазақстан темір жолы» АҚ президенті Қытайдың Ляньюньган портында терминал инфрақұрылымын құру мәселелері жөнінде қытайлық серіктестерімен келіссөздер жүргізілгені туралы мәлімдеді.

	Мемлекет басшысы кездесу қорытындысы бойынша бірқатар нақты тапсырмалар берді.
///
	 

	Қазақстан Президенті АӨСШК төрағалығына қытай елінің кірісуіне байланысты ҚХР төрағасы Си Цзиньпинді құттықтады,  сондай-ақ Саммитті жоғары деңгейде ұйымдастырғаны үшін алғысын айтты.

	– ҚХР төрағалығымен өткен кезекті Саммит біздің мақсаттарымыздың бір екендігін тағы да айғақтады және АӨСШК-ні мүлде жаңа деңгейге көтерді.  Сұхбатты бұдан әрі тереңдетуге ниетті екенін көрсетті. Біздің Форумның шекарасы Азия құрлығының ауқымды бөлігі мен халқын қоса қамтып жатыр. Бұл идеяны мен 22 жыл бұрын, БҰҰ Бас ассамблеясының 47-сессиясында алғаш рет жарияладым және соңғы 12 жылда АӨСШК толыққанды жұмыс істеп келеді. Биылғы Саммит ең салиқалы жиын болды, бұл Азияның өркендеуіне қызмет ететін нақты тетік ретінде оған деген қызығушылық туындап отырғанын көрсетеді. Форум кеңістігі қауіпсіздік пен тұрақтылыққа үлес қосқысы келетін жаңа мүшелердің қосылуы арқылы бұдан әрі де кеңейе түсетіндігіне сенімдімін, – деді Мемлекет басшысы.

	Нұрсұлтан Назарбаев АӨСШК құрылғаннан бері қол жеткізілген қомақты нәтижелерге де тоқталды.

	– Алматыда форум Хатшылығын құру – негізгі жетістіктеріміздің бірі. Осы сәтті пайдалана отырып, Хатшылықтың барлық қызметкерлері мен сарапшыларға Саммиттің дайындық жұмыстарын атқарғаны үшін ризашылық білдіргім келеді. Жұмыс органын құру сұхбат алаңын толыққанды халықаралық институтқа айналдырудың басы болды. Сенім шаралары каталогын қабылдау арқылы біз Кеңестің мандатын айқындай алдық. Атап айтқанда, әскери-саяси, экономикалық, экологиялық және адами өлшемдерде үдемелі және жемісті жұмыстар жүргізілуде. Бүгін АӨСШК мен ШЫҰ арасында өзара түсіністік туралы Меморандумға қол қойылды. Ол беделді әрі қажет екі құрылымның күш-жігерін жұмылдыруға бағытталған, – деді Қазақстан Президенті.  

	Мемлекет басшысы IV саммиттің басты қорытындысы ретінде форумды бұдан әрі дамытуға және қатысушы-мемлекеттердің тиімді іс-қимылына бағытталған АӨСШК Шанхай декларациясы қабылданғанын атап өтті.

	 Нұрсұлтан Назарбаев Шанхайдағы саммит Кеңес тарихында ғана емес, қазақ-қытай қатынастарының жылнамасындағы айтулы оқиға болғанын айрықша атап айтты. 

	– Мен осы күндері Қытай Халық Республикасына мемлекеттік сапарда болдым. Біздің келіссөздеріміздің қорытындысы екіжақты қарым-қатынастарымызды мүлде жаңа деңгейге шығарды. Осы форумның бастамашысы ретінде Қазақстан АӨСШК-дегі Қытайдың төрағалығына айрықша үміт артатынын атап айтқым келеді. ҚХР төрағасының Азия қауіпсіздігінің жаңа тұжырымдамасы мен Жібек жолының төңірегінде «экономикалық белдеуді» дамыту туралы ұсынысы – барлық мемлекеттердің игілігіне қызмет ететін, алысты көздеген маңызды бастама. Табыстарымызды еселеу, сондай-ақ «бірлігімізді әралуандығымыздан іздеуді» жалғастыру үшін Бейжің үлкен әлеуетке ие болып отыр, – деді Мемлекет басшысы.

	Қазақстан Президенті АӨСШК-ні Азиядағы қауіпсіздік және даму ұйымына трансформациялау жөнінде ұсыныс айтқанын еске салды. Сондай-ақ Кеңес негізінде пәрменді азиялық өңірлік ұйым құру үшін Қытайдың бар күш-жігерін жұмылдыратынына сенім білдірді. Соған орай, Мемлекет басшысы Форумға мүше-мемлекеттердің басшыларын өңірлік және жаһандық сын-қатерлерге ұжым болып қарсы тұру тетігін қалыптастыруды кейінге қалдырмауға шақырды. Өйткені, бұл елдердің орнықты дамуы мен халықтардың өркендеуі үшін жасалған тарихи қадам болмақ.

	Өз сөзінде ҚХР төрағасы Саммит барысында Азиядағы қауіпсіздіктің ең өзекті және көкейкесті мәселелері жөнінде терең пікір алмасылып, АӨСШК-ні одан әрі дамыту жайы талқыланғанын айтты.

	– Біз түрлі салалардағы сенім шараларын әзірлеу және жүзеге асырудағы ұйым қол жеткізген прогресті және оның 20 жылдан астам уақыт ішіндегі Азиядағы қауіпсіздік пен тұрақтылықты қамтамасыз ету ісіне қосқан үлесін жоғары бағалаймыз. Кеңестің өз артықшылықтары бар және ол Азиядағы қауіпсіздікті қамтамасыз етуде үлкен рөл атқара отырып, өркениеттер арасындағы диалог үшін нақты негізге ие болды деп ойлаймыз. Біз Қазақстан Президенті Нұрсұлтан Назарбаевтың ұйымның қалыптасуы мен дамуына қосқан айрықша үлесін жоғары бағалаймыз, – деді ҚХР төрағасы.

	Түркияның сыртқы істер министрі Ахмет Давотоглу ҚХР төрағалығы АӨСШК қызметінің жаңа парағын ашады деген пікір білдірді.
///
	

	Кездесуге Еуразия экономикалық комиссиясы кеңесінің төрағасы – Қазақстан Премьер-Министрінің орынбасары Қайрат Келімбетов, ЕЭК кеңесі мүшелері – Ресей Үкіметі Төрағасының бірінші орынбасары Игорь Шувалов және «Беларусь Республикасының Даму банкі» ААҚ Басқармасы төрағасы Сергей Румас қатысты.

	Кездесу барысында Нұрсұлтан Назарбаев 29 мамырда Жоғары Еуразия экономикалық кеңесінің отырысы өтетінін атап өтті. Оған қоса биыл тағы екі отырыс жоспарланған.  

	– Жоғары Еуразия экономикалық кеңесінің үш отырысы өткізілуі қысқа мерзім ішінде барлық интеграциялық құжаттарды қабылдап үлгеру қажеттігіне байланысты. Атап айтқанда, біз 2014 жылғы 1 мамырға қарай 2015 жылғы 1 қаңтарда күшіне енетін Еуразия экономикалық одағын құру туралы келісім жобасын әзірлеуді аяқтауға уағдаластық. Бізде жұмыс көп, әртүрлі құжаттарды келісуді тұрақты және жүйелі түрде жүргізу қажет, – деді Мемлекет басшысы.

	Қазақстан Президенті Кеден одағы мен Еуразия экономикалық кеңістігі жұмысы оң нәтиже бергені анық екенін, соның ішінде, үш елдің экономикасы арасында тауар айналымының артуы мен өзара тығыз ықпалдастықтың дамуы тиімділік көрсеткіші болып саналатынын атап өтті.

///Нұрсұлтан Назарбаев Шавкат Мирзиёевті туған күнімен құттықтады.
Қазақстан Президенті Өзбекстан Президентіне зор денсаулық, бақ-береке және жаңа табыстар тіледі.
Мемлекеттер басшылары Қазақстан мен Өзбекстан арасындағы екі жақты ынтымақтастықтың қарқынды дамып келе жатқанын, сондай-ақ Орталық Азиядағы кооперациялық байланыстардың кеңейе түскенін ерекше атап өтті.
///Кездесу барысында Мемлекет басшысы қазақ-түрік қатынастарының достық, өзара түсіністік пен ынтымақтастық рухында қарқынды дамып келе жатқанын атап өтті.
– Тарихи тамыры терең қатынастарымыз өте жақсы. Қазақстанның Тұңғыш Президенті – Елбасы Нұрсұлтан Назарбаев қарым-қатынасты нығайтуға өзінің зор үлесін қосты. Бүгінде елдеріміз арасындағы тауар айналымы 2 миллиард долларға жуықтады. Қазақстан нарығында көптеген түрік компаниялары табысты еңбек етуде. Халықаралық күн тәртібіндегі ауқымды мәселелерге, атап айтқанда көпжақты ұйымдар аясындағы өзара іс-қимылдарға қатысты пікірлеріміз ортақ, – деді Қасым-Жомарт Тоқаев.
М.Чавушоглу Қазақстан Президентіне алғыс айтып, екі ел арасындағы стратегиялық серіктестіктің конструктивті сипатын атап өтті.


///
	 

	Әңгімелесу барысында тараптар Таяу Шығыс аймағындағы қазіргі жағдай және екі жақты ынтымақтастықты кеңейту мәселелері жөнінде пікір алмасты. 
///Мемлекет басшысы кездесуге қатысушыларға жергілікті мәслихаттың кезектен тыс сессиясында кандидатурасы мақұлданған облыстың жаңа әкімі Мәлік Мырзалинді таныстырды.
Қазақстан Президенті облыс активіне арнаған сөзінде бірқатар көрсеткіштер бойынша, атап айтқанда өнеркәсіп, ауыл шаруашылығы өнімдерін өндіру, инвестициялар тарту көлемі, сондай-ақ тұрғын үй құрылысы жөнінен өңір экономикасы дами түскенін айтты.
– Ауқымды үш дағдарысты бастан өткерсек те, еліміздегі тұрақтылықты сақтап қалдық және әрі қарай дамып келеміз. Экономикалық қиындықтарды еңсеруге мүмкіндік беретін ұлттық қор жинақтай алдық. Енді алдымызда әлемнің дамыған 30 елінің қатарына қосылу мақсатына қол жеткізу үшін «Қазақстанның үшінші жаңғыруы: жаһандық бәсекеге қабілеттілік» атты жолдауды іске асыру аясындағы жаңа міндеттер тұр, – деді Нұрсұлтан Назарбаев.
Елбасы әлемнің жаңа нақты ахуалы жағдайында технологиялар қарқынды дамып келе жатқанын атап өтіп, жолдауда көрсетілген міндеттерді іске асыру үшін жаңа білім мен тәсілдерді қолдану қажеттігіне назар аударды.
Мемлекет басшысы индустрияландыру бағдарламаларын жүзеге асырудың, өңір және бүкіл республика бойынша инфрақұрылымды дамытудың маңыздылығына тоқталды.
– Таяу жылдары Қазақстанда 7 мың шақырым автомобиль жолдары салынатын болады. Өңірлердің барлығы жоғары сапалы магистральдар  арқылы байланысады. Олар балаларымыз бен немерелеріміз үшін мәңгілікке қалатын болады. Сондай-ақ, әуежайлар қалпына келтірілуде. Каспийде 2 теңіз порты салынуда. Елімізде жүзеге асырылып жатқан барлық бағдарламалар жаңаша тәсілдерді қолдануды қажет етеді, – деді Қазақстан Президенті.
Сондай-ақ, Нұрсұлтан Назарбаев М.Мырзалинге облыстың ауыл шаруашылығы секторын одан әрі дамытуға қатысты бірқатар міндет жүктеді. Атап айтқанда, Мемлекет басшысы ауыл шаруашылығы кооперативін құру, ғылыми әлеуетті пайдалану арқылы өнімділікті арттырып, ауыл шаруашылығына шағын несие бөлу, шағын және орта бизнесті жандандыру арқылы агроөнеркәсіп кешенін дамытудың маңыздылығын айтты.
Елбасы алдағы «ЭКСПО-2017» халықаралық көрмесі аясында пайдаланылатын облыстың туристік әлеуетін ерекше атап өтті.
Соңында Қазақстан Президенті қатысушыларға биылғы астықтың мол олуын тілеп, көктемгі егіс жұмыстарында табысқа жетулеріне ниеттестік білдірді.


///
	 

	Кездесу барысында Премьер-Министр еліміздің бірінші жартыжылдықтағы әлеуметтік-экономикалық дамуының қорытындылары туралы баяндап, таяу кезеңдегі жоспарлар жөнінде айтып берді.

	С.Ахметов Үкіметтің соңғы отырысында еліміздің биылғы алты айдағы әлеуметтік-экономикалық даму қорытындысы қаралып, екінші жартыжылдыққа бірқатар міндеттер қойылғанына тоқталды.

	– Біздің негізгі экспорттық серіктестерімізге дағдарыстың ықпал етуіне қарамастан, жыл қорытындысы бойынша біз жалпы ішкі өнімнің 6 пайызға артуын күтудеміз. Өсім экономиканың іс жүзінде барлық саласында байқалуда, негізгі капиталға инвестиция арттырылуда. Өз кезегінде инфляция деңгейі 2,7 пайызды құрады, бұл ел халқының кірісі артуына оң ықпал етеді, – деді Қазақстан Премьер-Министрі.  

	Нұрсұлтан Назарбаев әлемдік экономиканың тұрақсыздығы жағдайындағы экономиканың өсімі жақсы көрсеткіш болып саналатынын және бүгінде оны одан әрі арттыруға қажетті резервтердің бар екенін атап өтті.

	– Қаражатты игере алмау себебінен тұрғын үйді салудың және бірқатар инфрақұрылымдық жобалар көрсеткіштерінің төмендеуі орын алып отыр. Осы бағыттағы жұмысты жандандырған жөн. Бұл, тұтастай алғанда, жалпы ішкі өнімнің арта түсуіне едәуір септігін тигізеді. Ел экономикасының өсімі жөніндегі болжам жыл қорытындысы бойынша 6 пайызға толық іске асады деуге негіз бар, – деді Мемлекет басшысы.      

	Қазақстан Президенті екінші жартыжылдықта, әсіресе өңірлерде белсенді жұмысты жалғастыру қажеттігіне назар аударды.

	– Индустриялық-инновациялық бағдарлама аясында жүзеге асырылып жатқан нысандарды жобалық қуатына жеткізуді қамтамасыз ету маңызды. Өңдеу өнеркәсібі мен машина жасау саласындағы өсім – жақсы жетістік. Қаржы секторында да дамудың оң қарқыны бар. Қазақстан тауарларының экспорттық тұтынымы төмендеуіне байланысты «Қазақмыс» ЖШС, «АрселорМиттал Теміртау» АҚ сияқты отандық компаниялар бірқатар қиындықтарды бастан кешуде, менің тапсырмам бойынша оларға қажетті қолдау жасалуда. Сонымен бірге, экспорттық әлеуеттің көлемі азайғанына қарамастан, «АрселорМиттал Теміртау» компаниясы басшылығы өндірістің жыл сайынғы көлемін 3,5 млн. тонна мөлшерінде сақтауға уәде берді, - деді Нұрсұлтан Назарбаев.

	Мемлекет басшысы жиын-терін науқанына дайындықты уақтылы жүргізуді және ауылшаруашылық өнімін өткізудің ішкі нарықтарын кеңейтуді тапсырды.

	Кездесу қорытындысында Қазақстан Президенті қаралған мәселелер бойынша бірқатар нақты тапсырмалар берді.
///Тараптар қорғаныс саласындағы мемлекетаралық ынтымақтастықтың қазіргі мәселелері мен перспективаларын талқылады.
Нұрсұлтан Назарбаев С.Шойгумен кездесу барысында Қазақстан Қарулы Күштерінің 25 жылдығын атап өтудің маңыздылығына тоқталып, оның аясында бірқатар салтанатты іс-шара ұйымдастырылатынын айтты.

/// 
Кездесуде А.Мырзахметов Мемлекет басшысына еліміздің агроөнеркәсіп кешенінің негізгі даму көрсеткіштері, көктемгі егіс науқанының қорытындылары, сондай-ақ күзгі жиын-терін жұмыстарына дайындық барысы туралы баяндады.
Нұрсұлтан Назарбаев жиын-терін науқанына сапалы дайындалу және өткізу үшін қолайлы жағдай жасау қажеттігін атап өтті.
Қазақстан Президенті ауыл шаруашылығындағы еңбек өнімділігін, саланың экспорттық әлеуетін ұлғайтудың және ауыл тұрғындарының жұмыспен қамтылуын  арттырудың маңыздылығына тоқталды.
А.Мырзахметов биыл ауыл шаруашылығында егіс алқаптары былтырғы деңгеймен салыстырғанда 448 мың гектарға артып, 21,6 млн гектарға жеткенін мәлімдеді. Жиын-терін жұмыстарына дайындық аясында үкімет тиісті шаралар қабылдады, соның ішінде аграрлық кәсіпорындар жалпы құны 60 миллиард теңгеге несиелендірілді, ауыл шаруашылығы өнімін  өндірушілер үшін жанар-жағармай құнын арзандату мәселесі қамтамасыз етілді.
Елбасы кездесу қорытындысы бойынша бірқатар нақты тапсырма берді.

///Рәсім барысында Қазақстан Президентіне Марокко Корольдігінің Төтенше және өкілетті елшісі Әбделжәлил Собри, Оңтүстік Африка Республикасының Төтенше және өкілетті елшісі Кийтуметци Сийпело Тандека Мэттьюс, Біріккен Араб Әмірліктерінің Төтенше және өкілетті елшісі Мұхаммед Ахмед Сұлтан Иса Әл-Джабер, Сауд Арабиясы Корольдігінің Төтенше және өкілетті елшісі Захир бен Мутиш Әл-Анези, Малайзияның Төтенше және өкілетті елшісі Дато Саид Мохамад Бакри Бин Саид Абдул Рахман, Грузияның Төтенше және өкілетті елшісі Зураб Абашидзе, Моңғолияның Төтенше және өкілетті елшісі Лувсан Баттулга сенім грамоталарын тапсырды.
Мемлекет басшысы рәсімге қатысушыларды құттықтап, шетелдік дипломаттардың қызметтері Қазақстан үшін маңызды кезеңде бастағалы отырғанын атап өтті.
– Қаңтар айында мен халыққа арнаған жолдауда Қазақстанның үшінші жаңғыруын қамтамасыз ету міндетін белгіледім. Біз күш-жігерімізді елдің жаһандық бәсекеге қабілеттігін қамтамасыз ететін экономикалық өсімнің жаңа моделін құруға бағыттаймыз, – деді Нұрсұлтан Назарбаев.
Қазақстан Президенті өзінің биылғы 10 наурызда «Қазақстан Республикасының Конституциясына өзгерістер мен толықтырулар енгізу туралы» заңға қол қоюы ел өміріндегі тағы бір маңызды оқиға болып саналатынын айтты.
– Соңғы түзетулерге сәйкес, Президенттің бірқатар өкілеттіктері биліктің басқа тармақтарына берілді. Конституциялық құрылымның, ел егемендігі мен тәуелсіздігінің мызғымастық кепілдігі нығая түсті, – деді Мемлекет басшысы.
Нұрсұлтан Назарбаев Біріккен Ұлттар Ұйымы Қауіпсіздік кеңесінің тұрақты емес мүшесі ретінде өңір атынан өкілдік ету Қазақстан үшін зор мәртебе екенін жеткізді.
Қазақстан Президенті ядролық қауіпсіздік, энергетикалық қауіпсіздік, су қауіпсіздігі және азық-түлік қауіпсіздігі мемлекетіміздің БҰҰ Қауіпсіздік кеңесіндегі жұмысының басымдығы бар төрт бағыты ретінде қарастырылатынын атап өтті.
– Қазақстан – Жаһандық антиядролық қозғалыстың бастаушысы әрі көшбасшыларының бірі. Биыл Астанада Халықаралық ядролық сынақтарға қарсы күрес күні – 29 тамызда бірқатар маңызды халықаралық іс-шаралар өткізуді жоспарлап отырмыз, – деп түйіндеді Мемлекет басшысы.
Нұрсұлтан Назарбаев БҰҰ-ның тұрақты даму мақсаттарын, Париж келісімдерін іске асыруға және «жасыл экономиканы» насихаттауға Қазақстанның белсене атсалысып отырғанын айтты.
– Осы мақсатта Астанада «Болашақтың энергиясы» тақырыбымен «ЭКСПО» халықаралық көрмесі өтеді. Көрме жұмысы аяқталған соң «ЭКСПО» базасында «Астана» халықаралық қаржы орталығы ресми түрде жұмысын бастайды, сондай-ақ онда ІТ-стартаптардың халықаралық технопаркін, энергетикаға, қоршаған ортаға және технологияларға маманданған кластерлерден тұратын ғылыми-технологиялық паркін құру көзделген, – деді Қазақстан Президенті.
Мемлекет басшысы экономикалық бағыт шетелдік серіктестермен ынтымақтастығымыздың негізгі элементі болып саналатынын атап өтті.
– Біз сауданы ұлғайтып, өндірісті дамыту үшін сапалы инвестиция тартуға мүдделіміз. Инвесторлар үшін түрлі жеңілдіктер қарастырылған, сондай-ақ «бір терезе» қағидаты бойынша қызмет көрсетіледі. Біздің ел 2015 жылдан бері Дүниежүзілік сауда ұйымының мүшесі болып саналады. Қазақстан «Бизнес жүргізу жеңілдігі» көрсеткіші бойынша әлемнің 190 елінің арасынан 35-ші орын алып отыр, – деді Нұрсұлтан Назарбаев.
Қазақстан Президенті еліміздің географиялық тұрғыдан оңтайлы орналасқанына тоқталып, мұның Қазақстанды маңызды көлік-транзит торабы ретінде қарастыруға мүмкіндік беретінін айтты.
– Еліміз арқылы Еуропадан Қытайға және Оңтүстік-Шығыс Азияға баратын қысқа жолдар өтеді. Осыған орай, «Нұрлы жол» ұлттық инфрақұрылымдық бағдарламасы белсенді түрде жүзеге асырылуда. Кәсіпкерлер қауымы Индустриялық-инновациялық дамудың 2015-2019 жылдарға арналған мемлекеттік бағдарламасына және ауқымды жекешелендіру науқанына атсалыса алады. Сіздердің елдеріңіз осы жобаларға белсене қатысады деп үміттенемін, – деді Мемлекет басшысы.
Нұрсұлтан Назарбаев тәуелсіз Қазақстанның сыртқы саясатының көпвекторлы сипатта екенін айтып, Біріккен Араб Әмірліктерін әлемдегі негізгі серіктесіміздің бірі ретінде деп атады.
– Әмірліктер Қазақстан экономикасы үшін аса ірі өңірлік инвестор болып саналады. Біздің елде әмірліктер капиталының үлесі бар 200-ге жуық бірлескен кәсіпорын жұмыс істейді. Астанада құрылысы жүріп жатқан өңірдегі аса ірі «Абу Даби Плаза» инвестициялық жобасы көз алдарыңызда жүзеге асуда. Әмірліктер басшылығымен менің кездесулерімнің қорытындысы бойынша бірлескен ірі жаңа жобаларды жүзеге асыру жөнінде уағдаластық, – деді Мемлекет басшысы.
Қазақстан Президенті Сауд Арабиясы Корольдігін еліміздің сыртқы саясаттағы бастамаларын ұдайы қолдап келе жатқан маңызды халықаралық серіктесіміздің бірі ретінде қарастыратынымызды жеткізді.
– Екіжақты өзара іс-қимылды мейлінше дамытуға менің Эр-Риядқа былтырғы қазан айындағы сапарым да септігін тигізді. Біз агроөнеркәсіп кешені, мұнай химиясы, энергетика, геологиялық барлау салаларындағы өзара іс-қимылды ілгерілетуге өзара мүдделілікті қуаттадық, – деді Нұрсұлтан Назарбаев.
Мемлекет басшысы Марокко Корольдігімен қарым-қатынасымыздың жүйелі дамып келе жатқанын атап өтті.
– Астанада Марокко елшілігінің ашылуы өзара тиімді саяси, сауда-экономикалық және инвестициялық ынтымақтастықты арттыруға тың серпін береді, – деді Қазақстан Президенті.
Нұрсұлтан Назарбаев Қазақстанның Азия-Тынық мұхиты өңіріндегі сенімді серіктесі – Малайзиямен диалог қарқынды дамып келе жатқанын айтты.
– Жоғары технологиялық инфрақұрылым және құрылыс жобалары, ислам банкингі жүйесі, «халал» стандартындағы азық-түлік өнімдерін шығару сияқты бағыттарда ынтымақтастықты дамытуға мән беру қажет. Малайзия – АСЕАН-ның мойындалған көшбасшысы. Қазақстан бұл қауымдастықпен тығыз байланысын одан әрі нығайтуға мүдделі, – деді Мемлекет басшысы.
Қазақстан Президенті Біріккен Араб Әмірліктерінің, Сауд Арабиясының, Марокконың және Малайзияның елшілеріне сөз арнай отырып, олар биыл қыркүйекте Астанада өтетін Ислам ынтымақтастық ұйымының Ғылым мен технологиялар жөніндегі саммитіне өз елдерінің жоғары деңгейде қатысуы үшін белсене атсалысады деп үміт артатынын жеткізді.
Нұрсұлтан Назарбаев Қазақстанның Оңтүстік Африка Республикасымен өзара тиімді ынтымақтастықты дамытуға баса мән беретінін айтты.
– Оңтүстік Африка Республикасы әлемдік қоғамдастықтың беделді мүшесі әрі Африка құрлығындағы саяси және экономикалық үдерістерге қатысып отырған негізгі ел ретінде танымал. Қазақстан бұл елмен ынтымақтастығын серіктестіктің жоғары деңгейіне көтеруге мүдделі. Әріптестігіміздің жарқын мысалы ретінде 2015 жылы құрылған «Қазақстан Парамаунт Инжиниринг» бірлескен кәсіпорнын айтуға болады, – деді Мемлекет басшысы.
Сонымен қатар, Қазақстан Президенті Грузиямен екіжақты қарым-қатынасты дамытудың маңыздылығына тоқталды.
– Біз Тбилисимен диалогты барлық салада және барлық деңгейде әрі қарай жалғастыруға мүдделіміз. Грузия Президентінің Астанаға алдағы сапары аясында біз кең ауқымды мәселелерді талқылап, екіжақты өзара іс-қимылдың жаңа перспективалы бағыттарын айқындаймыз деп сенемін, – деді Нұрсұлтан Назарбаев.
Мемлекет басшысы еліміздің Моңғолияны Шығыс Азиядағы маңызды серіктес ретінде қарастыратынын атап өтті.
– Соңғы жылдары Моңғолияның Азиядағы маңызды транзиттік мемлекет, саудадағы әріптес және табиғи ресурстарды жеткізуші ретіндегі рөлі айтарлықтай артты. Халықтарымыздың тарихындағы ортақтастық, экономикалық мүдделеріміз бен геосаяси сын-қатерлердің ұқсастығы Қазақстан мен Моңғолияның саяси, сауда-экономикалық және мәдени-гуманитарлық ынтымақтастығын одан әрі тиімді нығайту қажеттілігін тудырады, – деді Қазақстан Президенті.
Нұрсұлтан Назарбаев 2017 жылы Қазақстан мен рәсімге қатысып отырған елшілердің елдері арасында дипломатиялық қарым-қатынастың орнауының мерейлі межесі атап өтілетінін айтты.
– Биыл біздің еларалық байланыстарымыздың басталғанына 25 жыл толады. сіздердің Астанадағы қызметтеріңіз елдеріміз арасындағы ынтымақтастықты одан әрі нығайтуға бағытталады деп сенемін, – деп түйіндеді Мемлекет басшысы.
Соңында Нұрсұлтан Назарбаев рәсімге қатысушыларды Қазақстандағы дипломатиялық қызметтерінің ресми түрде басталуымен құттықтап, оларға және отбасыларына денсаулық пен табыс тілеп, елімізде өткізетін күндерінің жайлы болуына ниеттестік білдірді.




///
	 

	Солтүстік Қазақстан облысының әкімі Қазақстан Президентіне өңірдің әлеуметтік-экономикалық жағдайы және астық жинау науқанына дайындық барысы туралы баяндады.

	Мемлекет басшысы кездесудің қорытындысы бойынша нақты тапсырма берді.    

	 

	
///
	 

	Елбасына зауыт жұмысының негізгі бағыттары мен кәсіпорын шығаратын битумның жол құрылысында қолданылуы туралы баяндалды.

	Қазақстан Президенті қытайлық серіктестердің жобаны табысты жүзеге асырудағы үлесін атай отырып, оның алдағы уақытта кеңейе түсетініне сенім білдірді.

	Нұрсұлтан Назарбаев сондай-ақ Қазақстан аумағы арқылы Қытайдан Парсы шығанағы елдеріне дейін көлік бағыттарын салу бойынша жүзеге асырылып жатқан жобалар Жібек жолының қазіргі заманғы көрінісі екенін атап өтті. Соған орай жаңа нысандар құрылысы кәсіпорын үшін жақсы мүмкіндіктер бермек.

	Мемлекет басшысы  зауыт өнімдері Қазақстанның елордасын республиканың өзге қалаларымен, сондай-ақ шетелдермен жалғауы тиіс "Нұрлы жол" автокөлік жолы жобасын жүзеге асыру үшін де қажет болатынына назар аударды.

	Сонымен қатар Қазақстан Президенті еңбек ұжымының өкілдерімен әңгімелесті. Олар елдің индустриялық әлеуетін арттыруға бағытталған жобаларға көңіл бөліп отырғаны үшін Елбасына алғыстарын білдірді.

	Жыл сайын Қаражамбас кенішінен 1 миллион тонна мұнай өңдеуге есептелген  «CaspiBitum» БК» ЖШС зауыты жыл басынан бері 125 мың тонна жол құрылысына арналған битум өндірді. Бұл өнім «Батыс Қытай – Батыс Еуропа» халықаралық автокөлік дәлізі мен республикалық маңыздағы автожолдардың құрылысына пайдаланылады. 



///
	 

	Зауытты аралау барысында Мемлекет басшысы өндіріс цехтарын қарап шығып, шығарылатын өнімдер үлгілерімен танысты, сондай-ақ кәсіпорын ұжымымен әңгімелесті.

	Зауыт қызметінің басты бағыты – бағалы металдарды электрохимиялық аффинаждау.

	Ауданы 3,4 гектар болатын кәсіпорын «Астана – жаңа қала» индустриялық паркі – арнайы экономикалық аймағы аумағында орналасқан.

	Аффинаж зауытының жобалық қуаты жылына 25 тонна аффинаждалған алтын өндірісіне есептелген және оның бағалы металдар электролизі бойынша отандық инновациялық технологияны енгізу есебінен 75 тоннаға дейін жеткізілуі мүмкін. Жоба осы саладағы әлемдік озық үлгілерге сәйкес әзірленген.

	Зауытты алтын және күміс сувенирлік бұйымдар (зергерлік өнімдерден басқа) және техникалық мақсаттағы өнімдер өндірісін құру арқылы одан әрі дамыту қарастырылуда. Бұл химиялық, медициналық, зергерлік , автомобиль және өзге де салаларды, машина және аспап жасау кәсіпорындарын бағалы металдардан алынған бұйымдармен қамтамасыз етуге мүмкіндік береді.



///Мемлекеттер басшылары әңгіме барысында екіжақты ынтымақтастықтың ахуалы мен перспективаларын, сондай-ақ Еуразиялық экономикалық одақтың қазіргі қызметі және оны бұдан әрі дамыту мәселелерін талқылады.
Елдер көшбасшылары күн тәртібіндегі өңірлік және халықаралық мәселелер, соның ішінде Украинадағы жағдай туралы, сондай-ақ Астанада 14-15 наурызда өткен Сирияға қатысты халықаралық кезекті кездесу қорытындылары жөнінде пікір алмасты.
/// 
Қазақстанның Іскер әйелдері қауымдастығының 20 жылдық  мерейтойына арналған саммит жұмысына ҚР Премьер-Министрінің орынбасары Д.Назарбаева, Парламент депутаттары, Ұлттық комиссияның мүшелері, мемлекеттік органдардың, халықаралық және үкіметтік емес ұйымдардың өкілдері, сарапшылар қатысты.
Г.Әбдіқалықова өз сөзінде Мемлекет басшысы «Қазақстан – 2050» стратегиясын іске асыру мақсатымен Бес институционалдық реформаны ұсынғанын атап көрсетті. Ол сондай-ақ Нұрсұлтан Назарбаевтың  бастамаларын Қазақстан әйелдері әрқашан қолдап келе жатқанын, бұл ретте әйелдердің реформаларды іске асыруға белсене қатысуы негізгі жайттың бірі болып табылатынын айтты.
Мемлекеттік хатшы форумға қатысушылар назарын әйелдер кәсіпкерлігін одан әрі дамытудың маңыздылығына аударды. Бүгінгі таңда әйелдер кәсіпкерлігін қолдау үшін «Даму» қоры шағын және орта бизнес субъектілеріне 1 миллиард теңгеден астам қаржылық жәрдем жасады, Азия даму банкі 2011 жылдан бері 412 кәсіпкер әйелдің жобасын қаржыландырды,  Еуропаның қайта құру және даму банкі жалпы құны 41 миллион АҚШ доллары болатын несие бөлді.  
Г.Әбдіқалықова бәсекеге қабілетті тауарлар шығару және ұсынылатын қызметтер деңгейін көтеру, инновациялық бастамалар мен жоғары технологиялық бизнес жобаларын жасау және оларды енгізу, өңірлердегі кәсіпкер әйелдерді қолдау жөнінде іске асырылып жатқан бағдарламалар туралы ақпараттық-түсіндіру жұмыстарын, әсіресе ауылдық аймақтарда жандандыру жайына тоқталды.  
Саммиттің жалпы отырысы соңында Гүлшара Әбдіқалықова Қазақстанның кәсіпкер әйелдері өндірген ең үздік тауарлар қойылған «Бизнестегі әйелдер – 20 қазақстандық бренд» атты республикалық көрмені салтанатты түрде ашты. Көрме қорытындысында түрлі аталымдар бойынша жеңімпаздар анықталды.
///
	 

	«Ганьсу провинциясында болған жойқын жер сілкінісі салдарынан көптеген жанның қайтыс болғаны және зардап шеккені туралы жайсыз хабарды терең күйзеліспен қабылдадым», – делінген жеделхатта.

	Мемлекет басшысы Қазақстан халқының және жеке өз атынан қаза болғандар мен зардап шеккендердің туған-туыстарына, сондай-ақ бүкіл Қытай халқына қайғыларына ортақтасып, көңіл айтты.
///
	 

	Шараға соғыс және еңбек ардагерлері, мемлекеттік органдар басшылары, дипломатиялық корпус өкілдері, сондай-ақ Ұлы Отан соғысында қаза тапқан қазақстандықтардың рухына тағзым етуге жиналған елорда тұрғындары қатысты.

	Мемлекет басшысы Қазақстан Республикасы Мемлекеттік күзет қызметі үрмелі аспаптар оркестрінің сүйемелдеуімен Мәңгілік алау жанына Даңқ гүл тізбегін әкеліп қойды, содан соң бір минут үнсіздік жарияланды.

	Қазақстан Президенті – ҚР Қарулы Күштері Жоғарғы Бас қолбасшысының және ардагерлердің алдынан Мемлекеттік күзет қызметінің Құрметті қарауыл ротасы салтанатты маршпен шеру тартып өтті.

	Гүл шоқтарын қою рәсімінен соң Нұрсұлтан Назарбаев арнайы тігілген шатырлар қалашығында ардагерлермен әңгімелесті. Мемлекет басшысы оларды және барша қазақстандықтарды Жеңіс күнімен құттықтады.

	– Жеңіс күні – Ұлы мереке. Әкелеріміз бен аталарымыздың арқасында біз бүгін бейбіт аспан астында өмір сүрудеміз, қуатты мемлекет құрып, болашаққа сеніммен қарап отырмыз. Қасиетті топырағымыздың бір миллион сегіз жүз мыңнан астам ұлдары мен қыздары шайқасты. Миллиондаған адам бәрін де майдан үшін, бәрін де жеңіс үшін беріп, бел шешпей еңбек етті, – деді Нұрсұлтан Назарбаев.

	Қазақстан Президенті ардагерлердің тек жауынгерлік ерлігімен ғана емес, өмірлік өнегесімен де қымбат екенін атап өтті.

	Мемлекет басшысы достық, ерлік және бауырластық тәрізді ұлағатты ұғымдармен байланысты Жеңіс күнін әрдайым есте сақтауға шақырды.

	Сонымен қатар, Нұрсұлтан Назарбаев майдангерлер мен тыл еңбеккерлеріне мемлекеттің қажетті жағдайды жасап, әлеуметтік қолдау көрсетіп отырғанына да назар аударды.

	– Бағалап, құрметтей отырып, олардан ерлік, еңбексүйгіштік және бірлікке бекемдікті үйренген жөн. Келесі жылы Жеңістің 70 жылдығын бірлесе атап өту үшін олар қасымызда аман-сау жүрсін, – деді Қазақстан Президенті

	Соңында Мемлекет басшысы ардагерлерге зор денсаулық, мол бақыт және еліміздің аспаны ашық болуын тіледі.






///Кездесу барысында еліміздегі кәсіпқой боксты және балалар мен жасөспірімдер спортын, соның ішінде ауылдық жерлерде бокс үйірмелерін дамыту мәселелері талқыланды.
Орта салмақтағы WBO Inter-Continental белбеуінің иегері Қанат Ислам Қасым-Жомарт Тоқаевқа еліміздің спортшыларына қолдау көрсеткені үшін алғыс айтты.
Мемлекет басшысы боксшының алдағы өтетін жекпе-жектерде жеңіске жетуіне тілектестігін білдірді. 




///Медина қаласына келісімен Нұрсұлтан Назарбаев провинция губернаторы, ханзада Фейсал бен Салман Әл Саудпен екіжақты кездесу өткізді.
Бұдан бөлек, Мемлекет басшысы Медина қаласындағы Мұхаммед пайғамбар мешітіне барып, намаз оқыды, сондай-ақ Масджид ан-Нәбауи мешітінің сәулетімен және интерьерімен танысты.  
Одан кейін Қазақстан Президенті Сауд Арабиясы Королі Салман бен Әбдел Әзиз Әл Саудпен келіссөздер нәтижесі бойынша бірқатар екіжақты құжаттарға қол қою жоспарланып отырған Эр Рияд қаласына келді.
Сапар барысында Сауд Арабиясы Корольдігінің тағы бірқатар ресми тұлғаларымен және іскер топтар өкілдерімен кездесу өткізу қарастырылған.  






///
	 

	Кездесуде Ә.Исекешев индустриялық-инновациялық даму бағдарламасының 2012 жылғы қорытындылары, сондай-ақ тау-кен өндірісі саласындағы қазіргі ахуал туралы баяндады.

	Қазақстан Президенті ҮИИД бағдарламасы аясында пайдалануға берілген барлық 537 нысан өз өнімдерін өндіре, соның ішінде экспортқа шығара отырып, толық күшінде жұмыс істеуге тиіс екенін атап өтті.

	- Еліміздегі тау-кен металлургия саласын дамытумен айналысатын «Тау-Кен Самұрық» және геологияны жандандыруға арналған «Қазгеология» компаниялары құрылды. Бұл – соңғы уақытта ешкім айналыспаған маңызды сала. Табиғи ресурстарға бай Қазақстан үшін пайдалы қазбаларды іздестіру және өндіру тау-кен металлургия саласын дамыту үшін зор мүмкіндіктер туғызады, - деді Нұрсұлтан Назарбаев.

	Премьер-Министрдің орынбасары – Индустрия және жаңа технологиялар министрі ҮИИД бағдарламасын іске асырудың арқасында 2008-2012 жылдар аралығында еліміздегі ішкі жалпы өнім 22 пайызға артқанына тоқталды.

	- Ең жоғары өсім өңдеуші өнеркәсіпте, тау-кен өндірісі, машина жасау, химия және фармацевтика салаларында байқалуда. Мысалы, 2013 жылдың бірінші тоқсанының қорытындысы бойынша машина жасау саласындағы өсім 21 пайызды, құрылыс материалдары саласындағы өсім 14 пайызды, жеңіл өнеркәсіп саласындағы өсім 7 пайызды құрады. Алайда әзірше өнімге әлемдік сұраныстың азаюы және бағаның төмендеуі салдарынан металлургия саласындағы өндіріс өсімінің қарқыны бәсеңдегені байқалуда, - деп мәлімдеді Ә.Исекешев.

	Қазақстан Президенті өсу қарқынын сақтау үшін металлургия саласын одан әрі жаңғыртуды жүзеге асыру қажеттігін атап өтті.

	Мемлекет басшысы кездесу барысында қаралған барлық мәселелер жөнінде бірқатар нақты тапсырмалар берді.      
///Нұрсұлтан Назарбаев Щучинск-Бурабай курорттық аймағындағы жаңа туристік нысанның құрылыс жоспарымен танысты.
«Promenade Burabay» кешені жайлы қонақ бөлмелерді, пентхаустарды, коммерциялық орындар мен конгресс орталықты қамтиды.

///
	

	Кездесу барысында халықаралық күн тәртібіндегі өзекті мәселелер, сондай-ақ Қазақстан мен БҰҰ-ның ынтымақтастығын одан әрі тереңдету келешегі қаралды.

	Мемлекет басшысы әлемдегі шиеленістердің келіссөздер жолымен шешілуі қажеттігіне тоқтала келе, бұл ретте БҰҰ маңызды рөл атқаруы керектігін атап өтті.

	Осы орайда, Қ.Тоқаев БҰҰ-ның қарусыздану жөніндегі Конференциясының қазіргі қызметі туралы айтты және ядролық қаруға тыйым салу мен ядролық арсеналды қысқарту үдерісіндегі Қазақстанның жетекші рөлін атап өтті.     

	БҰҰ Бас хатшысының орынбасары Нұрсұлтан Назарбаевты Астанада ЭКСПО-2017 көрмесін өткізу туралы Халықаралық көрмелер бюросы мүшелерінің шешімімен құттықтады. 

///
	 

	Келіссөздер барысында екі елдің көшбасшылары сауда-экономикалық, инвестициялық, отын-энергетикалық,  көлік-транзиттік және мәдени-гуманитарлық ынтымақтастықтың негізгі бағыттарын қарастырды.

	Нұрсұлтан Назарбаев пен Си Цзиньпин екі елдің халықаралық және өңірлік ұйымдар аясындағы өзара іс-қимылдарына қатысты да бірқатар мәселелерді талқылады.

	Сонымен қатар, халықаралық күн тәртібіндегі өзекті жайттарға қатысты пікір алмасты.

	Қазақстан Президенті екі елдің арасындағы ынтымақтастық деңгейін жоғары бағалады.

	– Біздің елдеріміз отын-энергетика саласында белсене ынтымақтасуда. Бүгінде Қазақстан мұнайының 20 пайызын қытай компаниялары өндіруде. Қазақстан-Түрікменстан-Қытай газ құбыры да жақсы жұмыс істеп тұр, – деді Нұрсұлтан Назарбаев.

	Өз кезегінде ҚХР Төрағасы Қазақстан-Қытай қарым-қатынастарының оң қарқынын атап өтті.

	– Биылғы мамырда Сіз Қытайға табысты мемлекеттік сапармен барып, АӨІСШК саммитіне қатыстыңыз. Біздің Сізбен арамыздағы халықаралық және өңірлік ұйымдар аясындағы уағдаластықтарымыз белсенді түрде іске асып жатыр. Өзара іс-қимыл жалғасын табатын болады деп үміттенемін. Екі елдің игілігі жолында ынтымақтастығымызды жалғастыру үшін біз бар күш-жігерімізді жұмсауға әзірміз, – деді ҚХР Төрағасы.

	Нұрсұлтан Назарбаев ҚХР Төрағасын Қытай Халық Республикасының алдағы 65 жылдығымен құттықтап қытай халқына табыс пен бақ-береке тіледі. 



///Кездесуге Армения, Беларусь, Қырғызстан, Ресей, Тәжікстан президенттері – Серж Саргсян, Александр Лукашенко, Алмазбек Атамбаев, Владимр Путин, Эмомали Рахмон, сондай-ақ ҰҚШҰ-ның бас хатшысы міндетін атқарушы Валерий Семириков қатысты.
Бейресми кездесу барысында ҰҚШҰ-ға мүше мемлекеттер басшылары ұйымды одан ары дамыту және қауіпсіздікті қамтамасыз ету саласындағы ынтымақтастықты нығайту мәселелерін талқылады.  
Нұрсұлтан Назарбаев Ұжымдық қауіпсіздік шарт ұйымына қатысушы елдер үшін биыл мерейтойлық жыл екенін атап өтті.  
Осыған орай Қазақстан Президенті кездесуге қатысушыларды Шартқа қол қойылғанына 25 жыл толуымен құттықтап, оның ұлттық және өңірлік қауіпсіздікті қамтамасыз етудегі, сондай-ақ ұйымға мүше мемлекеттердің тұтастығын нығайтудағы маңыздылығын ерекше атап өтті.
Сонымен бірге, Мемлекет басшысы ҰҚШҰ-ның қауіпсіздік саласындағы басқа да халықаралық институттармен және ұйымдармен өзара іс-қимылының аясын кеңейту мәселесіне қатысушылар назарын аударды.
Бұдан бөлек, ұйым мүшелері қазіргі заманғы өңірлік және жаһандық қатерлермен күрес жолында күш жұмылдыру мүмкіндіктерін қарастырды.
Кездесу соңында ұйымға мүше мемлекеттердің басшылары Юрий Григорьевич Хачатуровты ҰҚШҰ-ның бас хатшысы етіп тағайындады.   


///Мемлекет басшысына өңірдің әлеуметтік-экономикалық даму көрсеткіштері туралы мәлімет берілді.
Қасым-Жомарт Тоқаев өзінің сайлауалды Тұғырнамасында көрсетілген «Қуатты аймақ – қуатты Қазақстан»  деп аталған жетінші бағыттың жүзеге асырылуы бойынша жұмыстарды жандандыруды тапсырды.
Қазақстан Президенті Батыс Қазақстан облысын одан әрі дамыту жөнінде бірқатар нақты тапсырма берді. 

///«Самұрық-Қазына» Ұлттық әл-ауқат қорының төрағасы Мемлекет басшысына Қазақстан халқына арналған Жолдауда берілген тапсырмалардың жүзеге асырылуы, соның ішінде квазимемлекеттік сектордағы компаниялар санының қысқартылуы жөнінде мәлімет берді.
Сонымен қатар Ахметжан Есімов ұлттық компанияларды жекешелендіруге дайындық барысы туралы баяндады. 
///
	 

	Кездесу барысында А.Жұмағалиев азаматтық авиация саласында ұсынылатын қызметтердің сапасын арттыру жөнінде атқарылып жатқан жұмыстар туралы баяндады.

	Марат Тәжин министрге әуежайлар мен әуе компанияларында жолаушыларға қызмет көрсетудің ақпараттық стандарттарын сақтау мәселелеріне ерекше назар аударуды тапсырды.
///Әңгімелесу барысында Тәжікстан Президенті Эмомали Рахмон Қасым-Жомарт Тоқаевты Қазақстан Республикасының Президенті лауазымына кірісуімен құттықтап, жоғары мемлекеттік қызметіне табыс тіледі.
Қасым-Жомарт Тоқаев құттықтағаны үшін Эмомали Рахмонға ризашылық айтып, Қазақстан мен Тәжікстанның өзара ықпалдастығы одан әрі қарқынды дами түсетініне сенім білдірді.
Сондай-ақ, екі ел көшбасшылары бір-бірін Наурыз мейрамымен құттықтады.
Телефон арқылы сөйлесуге Тәжікстан жағы бастамашы болды.
///Фин әріптесімен кездесуден кейін Қасым-Жомарт Тоқаев Молдова Президенті Игорь Додонмен келіссөз жүргізді.
Көшбасшылар саяси және сауда-экономикалық салалардағы ынтымақтастықтың ағымдағы жай-күйі мен даму перспективаларын, сондай-ақ екіжақты қатынастардың құқықтық-шарттық базасын кеңейту мәселелерін талқылады.
Мемлекет басшылары екі ел арасындағы достық қарым-қатынастардың оң динамикасын атап өтіп, одан әрі нығайтуға дайын екендерін мәлімдеді.
Атап айтқанда, тараптар экономикалық ынтымақтастық жөніндегі бірлескен Үкіметаралық комиссияның жұмысын жандандыру қажеттігін атап өтті.
Молдова президенті Қасым-Жомарт Тоқаевты келесі жылы Молдоваға ресми сапармен келуге шақырды.


///Мемлекет басшысы Қасым-Жомарт Тоқаев Беларусь Республикасының Президенті Александр Лукашенконың 65 жасқа толуына орай құттықтау жеделхатын жолдады.
Қазақстан Президенті Беларусь елінің басшысының мемлекет құру ісі және ЕАЭО аясындағы ықпалдастықты дамытудағы айрықша еңбегін атап өтті.
Қасым-Жомарт Тоқаев Александр Лукашенкоға зор денсаулық, амандық және бауырлас Беларусь халқының игілігі жолындағы қызметіне табыс тіледі.
 
///
	 

	

	Кеңеске Президент Әкімшілігінің Басшысы А.Мусин, Премьер-Министрдің бірінші орынбасары С.Ахметов, Ауыл шаруашылығы министрі А.Мамытбеков, Ақмола облысының әкімі Қ.Қожамжаров, Қостанай облысының әкімі Н.Сәдуақасов, Павлодар облысының әкімі Е.Арын және Солтүстік Қазақстан облысының әкімі С.Біләлов қатысты.

	Кеңесті аша отырып, Қазақстан Нұрсұлтан Назарбаев кездесуге еліміздің негізгі астықты өңірлерінің әкімдері шақырылғанын атап өтті.

	- Мен жаңа биыл республикамыздың ауыл шаруашылық саласы үшін күрделі жыл болатынын айттым. Өздеріңіз білесіздер, ара райының қуаңшылығы елімізде ғана емес, АҚШ, Канада, Ресей және Украина сияқты ірі астық өсіретін елдердің аумағында қамтыды. Бұл, әрине, астық түсіміне ықпал, екінші жағынан, астықтың экспортық бағасының арта түсуіне әсер етеді. Мысалы, баға тоннасына 120-160 долларға өсті. Мен бағаның осындай өсіп отырғанын ескере келе, ауыл шаруашылық жұмыскерлері өз табыстарын жоғалтып алмаулары керек деп санаймын. Оның үстіне, жауын-шашынның болуы мол астық өнімін алуға ықпал етіп, ендігі кезекте күннің жылынуы да өз септігін тигізері анық. Жиын-терім науқанына жан-жақты дайындалу керек. Осы мәселенің бәрі бүгінгі кеңесте талқыланатын болады, - деді Нұрсұлтан Назарбаев.

	Мемлекет басшысы тек соңғы бес жылда еліміздің астық өсіретін негізгі үш өңіріне субсидия түрінде 60 миллиард теңге бөлінгенін атап өтті. 60-қа жуық түрлі жоба жүзеге асырылды, лизинг арқылы 3 мың бірлік ауыл шаруашылық техникасы сатып алынды. Сонымен қатар, асыл тұқымды 16 мың бас ірі қара мал сатып алынды. Бүгінде ауыл шаруашылығында жалпы өнім деңгейі жан басына шаққанда 4,6 мың долларға жетті, сөйтіп 2,3 есе өсімді құрады.

	- Барлық бөлінген қаражат салаға жұмыс жасауы керек. Жаңа технологияны енгізіп, агроөнеркәсіп кешеніндегі өнімділік деңгейін арттырып, әр гектардан алатын түсім көлемін ұлғайту керек. Осының барлығын талқылап, қажетті іс-қимылды әзірлеу қажет, - деп қадап айтты Нұрсұлтан Назарбаев.

	Ауыл шаруашылығы министрі А.Мамытбеков өз баяндамасында ауа райының қуаңшылығы Қостанай және Ақмола облыстарының оңтүстік бөлігін, Ақтөбе облысының шығыс бөлігін және Қарағанды облысының кейбір аудандарын қамтығанына тоқталды. Мұндай жағдайда инновациялық ылғал жинақтаушы технологияны қолдану маңызды рөл атқарады. Метеорологтердің болжамы бойынша, тамыз айында ылғал мол болатыны күтіліп отыр, бұл астықтың пісіп-жетілуіне жағымды ықпал етпек. Сонымен қатар, министр оңтүстік облыстарда астық жинау науқаны басталатынын, ал батыс өңірлерде астық жинау жұмыстары жүріп жатқанын мәлімдеді. Негізгі астықты облыстарда астық жинау науқаны біргеше күннен кейін басталмақ.

	- Астыққа әлемдік баға өсіп барады және соңғы онкүндікте орташа алғанда 50 долларға өсті. Сондай-ақ ел ішінде астық бағасы арта түсіп, тоннасына 240-250 долларға дейін көтерілуде. Бұл баға тұрақты емес. Өткен жылғы астық қорын және жоспарланған астық түсімін есептей отырып, өз негізгі серіктестеріміздің барлық талаптарын қанағаттандыру үшін жалпы, астықты экспорттаудағы біздің мүмкіндігіміз жеткілікті, - деді өзінің баяндамасында А.Мамытбеков.

	Кеңесте Ақмола, Қостанай, Павлодар және Солтүстік Қазақстан облыстарының әкімдері баяндама жасады.

	- Ақмола облысында 96 мың гектар жерге ауа райының қуаңшылығы жағымсыз ықпал етті. Сонымен бірге, түрлі технологияны қолдану есебінен астықтың түсімі гектарына орташа алғанда 8,5 центнерден құрайды деп жоспарланып отыр. Облыста жоспарланған астық көлемі 3 миллион 700 мың тоннаны құрайды. Жалпы, облыс астық жинау науқанына дайын, ол үшін барлық жағдай жасалған, - деді Қ.Қожамжаров.

	Н.Сәдуақасов Қостанай облысы ауа райының қуаңшылығына ұшырағанын айтты.  

	- 17 облыстың 12-сінде жоғары температура тіркелді және жауын-шашын аз болды. Соған қарамастан, біз 3 миллион тонна астық жинауды жоспарлаудамыз. Азықтық дақылдар дайындауда жұмыстар белсенді жүргізілуде. Мемлекет тарапынан ауыл шаруашылығына қолдау көрсету және жеңілдікпен жанармай бөлу облыста бұл саланы дамытуға оң ықпалын тигізді, - деді Н.Сәдуақасов.

	Өз баяндамасында С.Біләлов Мемлекет басшысының агроөнеркәсіп кешенін белсенді қолдауы барлық ауыл еңбекерлері үшін жақсы демеу болып табылатынын атап өтті.

	- Солтүстік Қазақстан облысы, ауа райының қолайсыздығына қарамастан, 4,6 миллион тонна астық жинауды жоспарлауда. Астық жинау науқанына дайындық жүргізуге ерекше көңіл бөлінген, астықты төкпей-шашпай жинап алуға мүмкіндік беретін қажетті жағдай жасалған, - деді С.Біләлов.

	Павлодар облысының әкімі Е.Арын ауыл шаруашылық дақылдарын әртараптандыру және ылғал жинаушы технологияны қолдана отырып, тамшылатып суарылатын жер көлемін ұлғайту туралы айтты.

	Мемлекет басшысы Қазақстанда әлемдік өндірушілер жасаған ауыл шаруашылық техникасын жинау пунктін құру қажеттігін атап өтті.  

	- Үш облыста мыңнан астам кәсіпорынның тек үштен бірі жұмыс істеп тұр. Біз оларды не үшін құрдық? Үкімет әкімдермен бірлесіп олардың жұмыс істеуін қамтамасыз етуі қажет. Өткен жылы мен астықтың бір жарым жылдық қорын дайындауға тапсырма бердім. Ол қамтамасыз етілсе, еш проблема болмайды. Қолайсыз жерлердегі шөпті шауып, сабан әзірлеп, соның ішінде өзі үшін азық дайындап, ірі азық қорын жасау үшін мүмкіндікті тиімді пайдалану керек. Бүгінде Ақмола облысында қажеттілктен аз мөлшерде, яғни пішеннің бар болғаны 64 пайызы, Павлодар облысында 67 пайызы дайындалған. Әкімдерге осы жағдайға тағы талдау жасап, қажетті шара қабылдауды тапсырамын, - деп атап өтті Мемлекет басшысы.

	Қазақстан Президенті жер ресурстарының тиімсіз пайдаланатыны туралы айтты.

	- Мен барлық жерге тексеру жүргізуді тапсырамын. Бұл бағыттағы жұмысты жалғастыру қажет. Заңнамаға қажетті өзгерістер әзірлеп, Парламент қарауына енгізу қажет. Бұл салада толықтай тәртіп орнату керек, - деді Нұрсұлтан Назарбаев.

	Қазақстан Президенті шағын және орта бизнесті дамыту, жұмыспен қамтуды шешу мәселесіне ерекше назар аударды.

	- Туризм саласындағы бизнесті дамыту үшін мол резервтер бар. Туризм – орасан табыс көзі және кез келген ел экономикасының бөлігі. Мысалы, Ақмола облысында 2015 жылға қарай туристер саны 1,5 миллион адамға дейін арта түсетін болады. Ал Солтүстік Қазақстан облысында – 2 есеге, Павлодар облысында – 1,6 есеге, Қостанай облысында – үштен біріне артады. Алайда, туристердің басым көпшілігі тек Бурабайға келеді. Бұл жергілікті экожүйеге едәуір салмақ түсіредіі. Осыған байланысты Зеренді, Айыртау, Баянауылда және солтүстік облыстағы өзге аудандарда туристік әлеуетті дамыту қажет. Мысалы, тек Зеренді ауданына 200 мыңға дейін турист жіберуге болады, алайда Щучинск-Зеренді жолының жағдайы қағанағаттанғысыз күйде, - деді Нұрсұлтан Назарбаев.

	Нұрсұлтан Назарбаев өңірлердің инвестициялық тартымдылығын арттырудың маңыздылығына назар аударды. Нұрсұлтан Назарбаев әкімдердің назарын қазақстандықтардың өмір сүруін жақсарту, кедейлік қатарын азайту және әлеуметтік маргиналдыққа жол бермеу қажеттігіне аударды.

	- Солтүстік облыстарда ірі астық компаниялармен жұмысты жолға қою керек, өйткені оларда жұмыскерлер жылдың тек 5-6 айында ғана еңбек етеді. Нәтижесінде Солтүстік Қазақстан облысында орташа еңбекақы өңірлердегі ең төменгі деңгейде - 56 мың теңге. Бұл мәселе жан-жақты талдау жасауды және шара қабылдауды қажет етеді. Облыста ауыл шаруашылық өнімдеріне еңбекақы төлеу үлесі 2011 жылы 30 пайыз рентабельдіктің бар болғаны 5 пайызын құрады. «Жұмыспен қамту-2020», «Дипломмен ауылға» бағдарламалары бойынша ауылға мамандар тарту үшін елеулі қаражат бөлінуде. Жеке меншік компаниялар ауылға мамандар жетіспейтіні туралы айтады, ал өздері тиісті еңбекақы төлемейді. Бұл мәселемен тек мемлекет айналысуда. Бұл жұмысқа бизнестің де араласуы қажет, - деп атап өтті Қазақстан Президенті.

	Еліміздегі жылыту маусымына дайындық мәселесі жөнінде Премьер-Министрдің бірінші орынбасары С.Ахметов баяндама жасады.

	- Жалпы алғанда, жағдай бақылауда. Барлық өңірлермен апта сайын селекторлық кеңес өткізіліп, онда жылыту маусымына дайындыққа қатысты барлық мәселе қарастырылады. Іс жүзінде барлық өңірде дайындық жоспар бойынша жүргізілуде. 2011 жылдың қорытындысы бойынша, жаңа жылу қуаты енгізілді, бұл 650 мегаватт электрэнергиясын құрайды. Қазіргі кезде тұрғын үй қоры есебінен жөндеу жұмыстары белсенді жүргізілуде, тұрғындар өздерінің баспаналарына жөндеу жүргізу өз қолдарында екенін түсініп келеді. Осы мақсатқа бөлінген барлық қаражат қайтарылады. Қазір әр облыста тұрғын үй қоры есебінен жөндеу жұмыстарын жүргізуге жарты миллиард теңге бөлінген, - деді С.Ахметов.

	Мемлекет басшысы коммуналдық қызметке қарызды азайту үшін жұмыс жүргізу керектігін атап өтті. Төрт өңірде мұндай қарыз 1 миллиард теңгені құрайды, оның ішінде 517 миллион теңге Қостанай облысына тиесілі.

	- Тұрғын үй-коммуналдық шаруашылықпен айналысу қажет. Мысалы, бүгінде 4 өңірге 2 млрд. теңге бөлінген, Ақмола облысында тек 50 пайызы, Павлодар облысында 40 пайызы игерілсе, ал Солтүстік Қазақстан және Қостанай облыстарында бір теңге де игерілмеген. Жағдайды түзеңдер. Халықты таза ауыз сумен қамтамасыз ету мәселесі өткір тұр. Сумен жабдықтайтын барлық нысанның іске қосылуын қамтамасыз ету қажет. Мысалы, бүгінде сумен жабдықтаушы 74 нысан жұмыс істемей тұр. Оның ішінде, іске қосылғаннын 33-і пайдаланылмаған. Бұл сала әкімдердің жауапкершілігінде, - деді Нұрсұлтан Назарбаев.

	Жергілікті жердегі маңызды жобаларды іске асырудың және жергілікті бизнесті қолдау бастамасының басты құралы Әлеуметтік кәсіпкерлік корпорациясы (ӘКК) болып табылады.

	- Үкіметтің талабымен ӘКК бұдан екі жыл бұрын әкімдіктердің қарауына берілген. Алайда әлі күнге дейін оларды дамытудың бірыңғай стратегиясы жоқ. ӘКК нәтижесінде барлығы жұмысбасты болып кеткен. Бұл күш пен ресустың ыдырауына, көптеген ӘКК зиян шегуіне әкелуде. ӘКК жұмысының тиімділігін арттыруды, олар шешетін міндеттердің нақты ауқымын анықтауды тапсырамын, - деді Нұрсұлтан Назарбаев.

	Сондай-ақ Президент шекараға шектес аймақтағы ынтымақтастыққа және ықпалдастық одақтың әлеуетін пайдалануға ерекше назар аударды.

	- Әкімдер Кеден одағының мүмкіндіктерін жеткілдікті деңгейде пайдаланбауда. Отандық бизнесті сыртқы нарыққа бағыттау қажет, - деп атап өтті Мемлекет басшысы.  

	Кеңестің қорытындысы бойынша Мемлекет басшысы берілген тапсырмаларды қатаң бақылау алуды және оларды іске асыруды қадағалп отыруды тапсырды.        

////// 
Мемлекет басшысының атына ел өңірлеріндегі қоғамдық бірлестіктерден және экономиканың түрлі салалары мен әлеуметтік салада жұмыс істейтін азаматтардан көптеген хат-хабарлар келіп түсуде. Жұмысшылар, аграршылар, шағын және орта бизнес, ғылым және мәдениет, шығармашыл зиялы қауым өкілдері, студенттер өз хаттарында мемлекеттің әрі қарай дамуында маңызды рөл атқаруға тиіс бастамаға жан-жақты қолдау танытуда.   
Атап айтсақ, «Нұр Отан» партиясының мәлімдемесінде ҚХА Кеңесінің бастамасы ел мүддесіне жауап беретін дұрыс қадам екені айтылған.
«Біздің халқымыз ел тарихының ең шешуші сәттерінде болашақ ұрпақ үшін даналық таныта отырып, бірліктің, өз Көшбасшысының айналасына топтасудың биік деңгейін көрсетті. Бұл «Қазақстан-2050» ұзақмерзімді Стратегиясы мен «Мәңгілік Ел» идеясын жүзеге асыруды қамтамасыз ете отырып, бұдан да күшті, бұдан да ұйымшыл болудың тарихи мүмкіндігі», – делінген хатта. 
Қазақстан қаржыгерлері қауымдастығының мүшелері сайлау өткізу экономикалық және ақша-несиелік саясаттың сабақтастығын қамтамасыз етіп, инвесторларға сенімділік беретінін, елдегі іскерлік белсенділікті жандандыратынын атап өткен.
«Елдің қаржы ұйымдарының басшылары мен қызметкерлері қоғамымыздың экономикалық дамудың мейлінше жоғары сатысына қарай жүйелі қозғалысын қолдау ісіне өз үлестерін қосу үшін қолдан келгеннің бәрін жасауға дайын және ұсынылған сайлаудың маңыздылығын осы жолдағы қажетті кезең ретінде толық түсінеді», – деп жазады авторлар.
Түрлі кәсіпорындардың жұмысшылары да хат жолдап отыр.
«Болат Нұржанов атындағы Екібастұз ГРЭС-1» ЖШС жұмысшылары елді өркендету үшін алға қойылған міндеттерді жүзеге асыру ісіне қатысуға дайын екендіктерін білдіреді.
«Біз электр энергиясын елдің барлық өңірлеріне және шетелге бағыттаймыз. Біздің міндетіміз – әр үйде күндіз де, түнде де электрдің болуы. Біздің тұтынушыларымыз тұрақтылықты жоғары бағалайды, ал біз тұрақтылықты тек Сізбен байланыстырамыз. Біз «Қазақстан-2050» Стратегиясын жалғастыруды, ішкі саяси тұрақтылықты нығайтуды, әрі қарай дамуды жақтаймыз. Сондықтан Сізден Президент сайлауын 2015 жылы өткізу бастамасын қолдауды сұраймыз», – деп жазады авторлар.
Жамбыл облысындағы «Қазфосфат» ЖШС хатында алты мыңдық еңбек ұжымының негізгі тілегі – Нұрсұлтан Назарбаевқа сенетінін растау екені айтылған.
«Дәл бүгін бірлікті, келісім мен тұрақтылықты нығайту маңызды, сондықтан біз Сізді ел Президенті лауазымына лайықты кандидат санаймыз. Қазіргі бақ-берекемізді және болашағымызды тек Сізбен байланыстырамыз», – делінген хатта.
 «Қазақмыс» Корпорациясы» ЖШС еңбек ұжымдарының 9 мыңнан астам мүшесі – кеншілер, металлургтар, кен байыту кәсіпорындарының жұмысшылары да еліміздің одан әрі қарқынды дамуын қамтамасыз ету үшін Қазақстан Президентіне жаңа сенім мандатын беру қажет екенін атап өткен.
«Біз бүгінде басқа балама жоқ екеніне сенімдіміз. Өйткені нақ Сіздің басшылығыңызбен еліміз өз дамуында елеулі табыстарға жетті. Сіз республиканы ауқымды жаңғырту және оны әлемнің мейлінше бәсекеге қабілетті 30 елінің қатарына қосу жолындағы жұмысты Қазақстан халқымен бірге жалғастыруға тиіссіз деп санаймыз. Барлық қазақстандықтарды, еңбекшілерді, тұрақтылықты және егемен Қазақстанның  жүйелі дамуын қымбат санайтын баршаны Президент сайлауын өткізуді  қолдауға шақырамыз», – делінген хатта.
Ақмола облысындағы «Родина» агрофирмасы» ЖШС ұжымының мүшелері өз хаттарында жаһандық экономикалық дағдарыс пен әлемдегі геосаяси тұрақсыздықтың белең алуы жағдайында Қазақстан қуатты әрі ілкімді көшбасшыны қажет ететініне тоқталған. 
«Қоғамда елдің әрі қарайғы әлеуметтік-экономикалық табысы көбіне-көп Сіздің Мемлекет басшысы, Ұлт көшбасшысы ретіндегі рөліңіз арқылы ғана мүмкін болатыны туралы айқын түсінік бар. Сондықтан, отандастарымыздың бастамасын толық қолдай отырып, Сізден жүрек қалауымен жасалған халық таңдауына құлақ асуды сұраймыз», – делінген хатта.
Алматы облысындағы «Хильниченко және К» командиттік серіктестік жұмысшылары Мемлекет басшысының осындай тұрақсыз уақытта стратегиялық сипатта шұғыл шешімдер қабылдай білуі – дендеп келе жатқан сыртқы сын-қатерлерді табысты еңсеру кепілі екенін атап өткен.
«Бүгін біз және ел тағдырына бей-жай қарай алмайтын барлық қазақстандықтар, жауапкершілікпен айта аламыз: Қазақстанда Сізге саяси балама жоқ. Сіз секілді Президентпен бізге бәрі жеңіл, біз дағдарыс кезеңінің барлық қиындықтарын еңсереміз. Өйткені олар өтпелі ғой, ал біздің Қазақстан мәңгілік болсын», – деп жазады авторлар.
Қазақстан халқы Ассамблеясының сайлау өткізу туралы бастамасын мақұлдаған азаматтардың қатарында Мемлекет басшысына қолдау көрсету туралы пікір білдірген көптеген жас ұрпақ өкілдері бар.
Әл-Фараби атындағы Қазақ ұлттық университетінің студенттері Мемлекет басшысының Жолдауын және «Қазақстан-2050» Стратегиясын табысты жүзеге асыру үшін күш жұмылдырудың маңыздылығын атап өткен.
«Осыған байланысты кейінге қалдырмай сайлау өткізу маңызды деп санаймыз және Қазақстан халқы Ассамблеясының бастамасына толық қолдау көрсетеміз», - делінген хатта.
 І.Жансүгіров атындағы Жетісу мемлекеттік университетінің студенттері Елбасының басшылығымен еліміз тәуелсіздік жылдарында түрлі қиындықтардан сәтті өткеніне тоқталған.
«Біз алдағы уақытта да Мемлекет басшысымен бірге Қазақстанды әлемнің дамыған 30 елінің қатарына қосу жөніндегі мақсатқа қарай ілгерілетуді қалаймыз. Сондықтан Сізден президент сайлауын өткізуге келісім беруіңізді сұраймыз», – деп жазады авторлар.
Қазақстан халқы Ассамблеясы Кеңесінің ел Президентінің сайлауын өткізу жөніндегі бастамасына байланысты хаттар Мемлекет басшысының атына толассыз келіп түсуде. 
///
	

	Мемлекет басшысы Қытайдың жетекші телеарнасына Қазақстан дамуының негізгі бағыттары, сондай-ақ Қазақстан-Қытай өзара іс-қимылының негізгі аспектілері туралы әңгімеледі.

	Сұхбат барысында «Қазақстан-2050» Стратегиясының қабылдауына қатысты сұраққа жауап бере отырып, Нұрсұлтан Назарбаев алдыңғы Стратегияда таңдап алынған бағыттар елді орнықты дамудың жолына салғанын және оның қарқыны күтілгеннің бәрінен асып түскенін атап өтті.

	- Сондықтан бізден қазір жаңа басымдықтардың талап етілетіні анық болды. Бұл біздің алға жылжуымыз барысында қарқынымыздан таймау үшін қажет еді, - деді Қазақстан Президенті.

	CCTV-2 – бұл Қытайдағы қаржы-экономикалық тақырыпқа бейімделген ірі телеарна. Ол Қытайдың Орталық телевидениесінің (CCTV) құрамына кіреді.    
///
	Мемлекет басшысына өңірдегі мектепке дейінгі білім және орта білім беру ісін дамыту, сондай-ақ білім беру нысандары құрылысын жүзеге асыруды қамтитын бағдарламаларды іске асырудың негізгі нәтижелері туралы баяндады. Нұрсұлтан Назарбаев облыста апатты жағдайдағы мектептерді және үш ауысыммен оқытуды жою жөніндегі жүйелі жұмыстарды бұдан әрі жалғастыру қажеттігіне назар аударды.

	«Інжу» білім беру мекемесі «Балапан» бағдарламасы аясында мемлекет-жекеменшік серіктестігі негізінде салынған, оған 280 орынға арналған балабақша, 80 орынға арналған бастауыш мектеп-гимназия кіреді.

	Кешенде оқу қазақ, орыс және ағылшын тілдерінде жүргізілетін 12 топ және 4 сынып ашылған. Онда барлығы 12 педагог және 36 тәрбиеші еңбек етеді.

	Екі қабатты үш корпустан тұратын кешен ғимаратын салу кезінде 128 жаңа жұмыс орны ашылды, жобаның құны – 650 млн. теңге.   

///Қазақстан Президенті Нұрсұлтан Назарбаев Г.Головкиннің қарымды қарсыласпен жанталасқан жекпе-жекте асқан шеберлік, қажымас қайрат және нағыз спортшыға тән мінез көрсетіп, чемпиондық атақтарын тағы да лайықты қорғап қалғанын атап өтті.
«Сенің жеңісің барша қазақстандықтарға зор қуаныш сыйлап, олардың жүрегін елімізге және отандық бокс мектебіне деген мақтаныш сезіміне бөледі», – делінген құттықтауда.
Соңында Нұрсұлтан Назарбаев Г.Головкинге мықты денсаулық тілеп, спортта жаңа жетістіктерге жетуіне ниеттестік білдірді.
///Қазақстан Президенті болып сайлануына орай Қасым-Жомарт Тоқаевтың атына құттықтау хаттар мен жеделхаттар келіп түсуде.
БҰҰ Бас хатшысы Антониу Гутерриш құттықтау хатында Қазақстанның көпжақтылық диалогты ілгерілету және БҰҰ құндылықтарын қорғау ісіндегі маңызды рөлін атап өткен.
«Сіздің көшбасшылығыңыз бен мол тәжірибеңіздің, соның ішінде Біріккен Ұлттар Ұйымындағы жұмысыңыздың арқасында Қазақстан халықаралық ынтымақтастық моделіне қызмет етуді жалғастыра беретініне күмәнім жоқ. Орталық Азия мен елдеріңізде жұмыс істейтін БҰҰ барлық бөлімшелері жетекшілерінің кеңесі үшін превентивті дипломатия жөніндегі БҰҰ өңірлік орталығы қызметінің аясында Сізбен тығыз жұмыс істеуді асыға күтемін, – делінген құттықтау хатта.
Беларусь Республикасының Президенті Александр Лукашенко Қасым-Жомарт Тоқаевты президент сайлауындағы жеңісімен құттықтап, жақын арада Қазақстанға ресми сапармен келуге ниетті екенін хабарлады.
«Өзара сенім мен стратегиялық әріптестік қағидаттарына негізделген қазақ-беларусь ынтымақтастығының дәйекті кеңеюі халықтарымыздың мүддесіне жауап береді», – делінген құттықтау хатта.
Украина Президенті Владимир Зеленский өзінің құттықтау хатында Қасым-Жомарт Тоқаевқа табыс, ал достас Қазақстан халқына бейбітшілік пен бақ-береке тіледі.
«Сайлаушылардың Сізге артқан сенімі Сіздің беделіңіздің жоғары және Қазақстан халқына қызмет етуге адал екеніңізді дәлелдейді. Күш-жігерімізді өзара біріктіре отырып, елдеріміз арасындағы конструктивті ынтымақтастықты нығайта аламыз. Киев пен Нұр-Сұлтан арасындағы қатынастарды дамытуға тың серпін беру үшін Сізді Украинаға сапармен келуге шақырамын», – делінген жеделхатта.
Ауғанстан Ислам Республикасының Президенті Мұхаммед Ашраф Ғани достық қарым-қатынастарды дамытып, ынтымақтастығымызды кеңейту үшін Ауғанстан мен Қазақстанның әлеуеті зор екенін атап өткен.
«Ауғанстан Үкіметі халықтарымыз арасындағы қарым-қатынастарды одан әрі нығайту үшін бар күш-жігерін жұмсауға әзір. Сізді өткен президент сайлауындағы жеңісіңізбен құттықтаймын және елдеріміздің ортақ мүдделері үшін табысты серіктестігіміз жалғаса беретініне сенім білдіремін», – делінген жеделхатта.
Сонымен қатар, Қасым-Жомарт Тоқаевтың атына өз құттықтауларын Оман сұлтаны Қабус бен Саид, Швеция королі Карл XVI Густав, Армения Президенті Армен Саркисян, Арменияның Премьер-Министрі Никол Пашинян, Парламентаралық Одақтың төрағасы Габриела Куэвас Баррон, Ресей Федерациясы Мемлекеттік Думасының төрағасы Вячеслав Володин, Италияның халықаралық ұйымдар ассоциациясының президенті Франко Фраттини жолдады.
///
	 

	Кездесуде парламентаралық ынтымақтастықты одан әрі нығайту мәселесі талқыланды.

	Тараптар екі елдің парламенттері арасында ғана емес, экономикалық мәселелерде де сенімді диалог орныққанын қанағаттанушылықпен атап өтті. Бұл ретте энергетикалық саладағы табысты ынтымақтастық айрықша көрініс тапқан.

	– Қалыптасқан өзара тиімді инвестициялық серіктестік мәдени-гуманитарлық ынтымақтастықты кеңейтуге де жақсы негіз қалайды. Мәдени-білім беру бағытындағы алмасуларды, академиялық орта, шығармашылық қауымдастық өкілдері арасындағы байланысты күшейту қажет,– деп атап өтті Қазақстан Республикасының Мемлекеттік хатшысы.
///«ExxonMobil» компаниясының президенті Д.Вудс, «Total E&P» компаниясының президенті А.Брейяк, «Royal Dutch Shell» компаниясының бас атқарушы директоры Б.ван Берден және  «Eni» компаниясының барлау және өндіру жөніндегі бас директоры А.Велла қатысқан кездесуде Қазақстанның мұнай-газ саласындағы әріптестікті дамыту мәселелері талқыланды.
Мемлекет басшысы барлық мәселелерді, соның ішінде экологиялық түйткілдерді шешу үшін бірлесе күш жұмсаудың маңыздылығын атап өтті.
– Қазақстан Үкіметі мен Шетелдік инвесторлар кеңесі ынтымақтастығымыздың аясын кеңейтуге қатысты барлық мәселені қарастыруға дайын, – деді Нұрсұлтан Назарбаев.
«ExxonMobil», «Total E&P», «Royal Dutch Shell» және «Eni» компанияларының басшылары республикада қолайлы инвестициялық жағдай жасалғаны үшін Қазақстан Президентіне алғыс айтып, Тәуелсіздік мерейтойының құрметіне орай мұнай құйылған символдық сауыт, сондай-ақ 25 мың голланд қызғалдағы түйнегіне арналған сертификат табыс етті.
Соңында Мемлекет басшысы бірлескен жобаларды жүзеге асырушыларға  табыс тілеп, өзара тиімді ынтымақтастықтың жалғаса беретініне сенім білдірді. 


///
	

	Кездесу барысында Қазақстан мен Ұлыбритания көшбасшылары екіжақты ынтымақтастықты дамыту мәселелері жөнінде ұстанымдарды тағы да келісіп, екі елдің сауда-экономикалық өзара іс-қимылын одан әрі жандандырудың негізгі аспектілерін қарастырды, сондай-ақ өңірлік қауіпсіздік мәселесі мен халықаралық күн тәртібін талқылады.  

	Сонымен қатар, кездесуде Д.Кэмеронның Қазақстанға мемлекеттік сапары кезінде қол жеткізілген уағдаластықтарды іске асыру барысы қаралды.

	

	 

	

	 

	

///Парламент Сенатының пленарлық отырысы басталмас бұрын Нұрсұлтан Назарбаевқа «Құрметті сенатор» мәртебесін беру рәсімі өткізілді.
Елбасы барлық депутаттарға қолдау көрсеткені және еңбегін жоғары бағалағаны үшін алғыс айтты. 
– Көпшілігіңізбен соңғы 30 жыл бойы бірге жұмыс істеп келеміз. Біз көптеген қиындықты бірге өткердік. Маған «Құрметті сенатор» мәртебесін беру туралы шешім қабылдағандарыңыз үшін шынайы ризашылығымды білдіремін, – деді Нұрсұлтан Назарбаев.  
Қазақстанның Тұңғыш Президенті қолға алған реформаларды тиімді жүзеге асыру ісінде Парламенттің сапалы заң шығару қызметінің маңызды екенін ерекше атап өтті.
– Еліміз бүкіл әлемге танымал болды. Экономикамыз дамып, азаматтарымыздың тұрмыс деңгейі артты. Біз мемлекетті жаңғыртуға бағытталған бірнеше бағдарлама қабылдадық. Сіздер сол құжаттарды жүзеге асыруға белсене атсалысып келесіздер. Реформалардың табысты болуы сіздердің жұмыстарыңызға байланысты, – деді Елбасы.
Нұрсұлтан Назарбаев қоғамның тұрақтылығын нығайту және дамудың стратегиялық бағдарының сабақтастығын қамтамасыз ету үшін президенттік өкілеттігін тоқтату туралы шешім қабылдағанын айтты.
– Біздің басты жетістігіміз – елдегі тұрақтылық пен тыныштық. Әлемдік қоғамдастықтың қабылдаған шешіміме білдірген пікіріне таң қалдым. Біз бүкіл әлемге билік транзитіне қатысты мәселені қалай шешуге болатынын көрсеттік, – деді Елбасы.
Соңында Нұрсұлтан Назарбаев тәуелсіз Қазақстанды одан әрі дамыту және өркендету ісінде жастардың маңызды рөл атқаратынын атап өтті.
 
Қазақстан Республикасының Тұңғыш Президенті – Елбасының
Баспасөз қызметі






///
	 

	Мемлекет басшысы кеңес барысында еліміздің экономикасын дамыту үшін 1 триллион теңге бөлу туралы шешім қабылданғанын атап өтті.

	– Сыртқы қаржыландыру көздерінің біз үшін қолжетімділігі аз және бөлінетін несиелер өте қымбат. Банк жүйесіндегі ішкі резервтер шектеулі, өйткені отандық банктер дағдарыстан енді-енді шыға бастады. Осыған байланысты, өздеріңіз білетіндей, экономиканы, әсіресе шағын және орта бизнесті қолдау, сондай-ақ елімізде индустрияландыруды жалғастыру мен инфрақұрылымдық жобаларды іске асыру үшін Ұлттық қордан 1 триллион теңге мөлшерінде қомақты қаражат бөлу туралы шешім қабылданды. Ол азаматтарымыз үшін жаңа жұмыс орындарын ашуды, еңбекақыларын төлеуді қамтамасыз етеді және жалпы тұрмыс деңгейін жақсартуға мүмкіндік тудырады, – деді Нұрсұлтан Назарбаев.

	Қазақстан Президенті Ұлттық қордың бұған дейін 2008-2009 жылдары бүкіләлемдік қаржы-экономикалық дағдарыс кезеңінде маңызды рөл атқарғанын, сол кезде бұл қордан айтарлықтай қаражат бөлінгенін айтты.

	– Сөйтіп, Қазақстан экономикасы қыспақтан құтылды, сол кезде бүкіл әлемде орын алғандай зейнетақының, еңбекақының төмендеуіне жол берілген жоқ. Өздеріңізге белгілі, Еуропаның көптеген елдері әлі күнге дейін еңбекақы, зейнетақы және барлық басқа да төлемдерді азайтып, оның зардабын тартуда. Бүгінгі шешім Ұлттық қор құру жөніндегі біздің қадамымыз дұрыс болғандығын тағы да дәлелдеп отыр. Әлемдік дағдарыс әлі де жалғасып жатқанын ескерсек, мемлекеттің аяқ астынан туындайтын қиын жағдайларға арналған резервтері болуға тиіс, – деді Мемлекет басшысы.

	Нұрсұлтан Назарбаев Ұлттық қор есебінен қаржыландырылатын негізді, нақты жобалар бар екеніне назар аударды.

	– Бөлінген қаражат негізінен өңдеу өнеркәсібін дамытуға бағытталатын болады. Экспортқа сапалы өнімдер шығару жөніндегі жобаларды іске асыру да маңызды. Осыған орай қарыз қаражатын бөлу мәселесімен айналысатын тиісті комиссия құрылатын болады, – деді Қазақстан Президенті.

	Мемлекет басшысы ел азаматтарын әртүрлі арандатуларға еріп кетпей, сабыр сақтауға шақырды.

	– Біздің экономикамыз ойдағыдай және ешқандай да күйреу болған жоқ. Елдегі бірде-бір банк бүгінде банкротқа ұшырамайды. Біз 2009 жылы БТА және өзге банктерге қатысты да мұндайға жол берген жоқпыз, себебі оларда азаматтарымыздың салымдары болды. Біз қазір де бұған жол бермейміз. Біз халықтың басым көпшілігінің қаражаты сақталатынына кепілдік береміз. Ал банктер айналысында дүрбелең тудырғандар қазір табылды және жауапкершілікке тартылатын болады. Бәріміз елімізде тыныштық пен тұрақтылықтың болғанын қалаймыз, бұл – барша қазақстандықтардың міндеті. Жоспарлағанымыздың барлығын біз әрдайым орындап келдік, – деді Нұрсұлтан Назарбаев.

	 

	 


///Мемлекет басшысы қатысушыларды мерейтоймен құттықтап, олимпиадалық қозғалыстың қазіргі әлемдегі ерекше рөлін атап өтті.
– Біз халықаралық олимпиадалық қозғалысқа қосылдық. Ол тәуелсіз жаңа Қазақстанды құру ісінің маңызды бір бөлігі болып саналады. Себебі, олимпиадалық қозғалыс дегеніміз спортпен ғана шектелмейді ғой. Бұл – ашықтық, бірлік, өзара құрмет құндылықтарына, тән мен жанның жетілуіне негізделген өмір философиясы. Олимпиада моделі бойынша универсиадалар, құрлық ойындары мен басқа да жарыстар өткізіліп тұрады. Олимпиада жеңімпаздарының үлгісі бүкіл әлемдегі миллиондаған баланы спортпен шұғылдануға жігерлендіреді, – деді Қазақстан Президенті.
Сонымен қатар, Елбасы елімізде халықаралық спорт шараларын дайындау және өткізу тиісті деңгейде жүзеге асырылып отырғанын атап өтті.
– Қазақстан әлемдік олимпиада қауымдастығының лайықты мүшесіне айналды. Біз спорттың дамуына жан-жақты қолдау көрсетіп келеміз. Кейінгі 25 жылда туымыз барлық олимпиадада желбіреп, спортшыларымыздың жеңісінің құрметіне әнұранымыз асқақтады. Таяуда ұлттық құрамамыз Алматыда өткен Қысқы универсиадада өз деңгейінің биік екенін даусыз дәлелдеді, – деді Нұрсұлтан Назарбаев.
Мемлекет басшысы Қазақстанның әлемдік спорт аренасында өз орнын бұдан әрі бекемдей түсетініне сенім білдіріп, спортшыларымызға жаңа жетістіктер мен жеңістер тіледі.
Соңында Елбасы іс-шараның құрметті қонағы – Ұлттық олимпиада комитеттері қауымдастығының президенті Ахмад әл-Фахад ас-Сабахты спортты дамытуға қосқан зор үлесі үшін Қазақстан Республикасы Тәуелсіздігінің 25 жылдығына арналған мерейтойлық медальмен марапаттады.




/// 
Г.Әбдіқалықова 500 мыңнан астам құнды құжаттар сақталған қолжазбалар қорымен танысты. «Бабалар сөзі» 100 томдығы осы қор материалдарының негізінде әзірленді.
Кездесу барысында институт директоры, ҚР ҰҒА корреспондент-мүшесі, филология ғылымдарының докторы У.Қалижанов Қазақ хандығының 550 жылдығы мен Ұлы Отан соғысындағы Жеңістің 70 жылдығына орай өткізетін халықаралық конференция туралы және қоғамдық-гуманитарлық салаларда атқарылып жатқан ғылыми жұмыстар жөнінде ой бөлісті.
Мемлекеттік хатшының ғалымдармен әңгімелесуі кезінде тәуелсіз Қазақстанның әдебиеттануы мен өнертануының қазіргі заманғы үрдістерін зерделеу, «Қазақстан-2050» Стратегиясы мен Мемлекет басшысының «Нұрлы жол – болашаққа бастар жол» атты Жолдауының негізінде халықтың жалпыұлттық құндылықтарын ілгерлету мәселелері талқыланды.
Г.Әбдіқалықова сондай-ақ институтқа қарасты Мұхтар Әуезов мемориалдық музей-үйінде болып, Құрметті қонақтар кітабына қолтаңбасын қалдырды.
Институт 1934 жылы Қазақ ұлт мәдениеті ғылыми-зерттеу институты болып құрылды. Әр жылдары мұнда М.Әуезов, А.Жұбанов, М.Қаратаев сияқты белгілі әдебиет және ғылым қайраткерлері еңбек етті. Осы уақыт уақытта институт қазақ әдебиеттануы, фольклористикасы және өнертану салаларының басты ғылыми орталығына айналды.
Институт Қазақстан халқы Ассамблеясы жылы қарсаңында Қазақстанды мекендеген этностардың фольклорын, әдебиеті мен өнерін зерттеуге арналған  «Қазақстан халқының театр өнері», «Қазіргі кезеңдегі Қазақстан халқының әдебиеті», «Астана: геосаяси көшбасшылықтан мәдени саналуандыққа», «Көне түркі әдебиетінің типологиясы» сияқты бірқатар ұжымдық монографияларды жарыққа шығарды. 
Сонымен қатар, институттың қазақ диаспоралары көп шоғырланған Өзбекстан, Ресей, Қытай және Моңғолия елдеріне ұйымдастырған ғылыми экспедицияларының қорытындылары бойынша «Шетел қазақтарының өнері», «Шет елдердегі қазақ әдебиеті», «Шетелдегі қазақ фольклоры» атты монографиялар жарық көрді. 
///Нұрсұлтан Назарбаевтың атына Астананың 20 жылдық мерейтойына және туған күніне орай шетел үкіметтері мен мемлекеттері басшыларынан, өкілетті органдар депутаттарынан, халықаралық ұйымдардың, қазақстандық және шетелдік мемлекеттік органдардың жетекшілерінен, дипломатиялық миссиялардың, қоғамдық және коммерциялық ұйымдардың басшыларынан, дін, шығармашылық және ғылыми зиялы қауым өкілдерінен, еңбек ұжымдары мен жұртшылық өкілдерінен көптеген құттықтаулар келіп түсті.
Мемлекет басшысының атына Ресей Федерациясының Президенті В.Путин, ҚХР Төрағасы Си Цзиньпин, АҚШ Президенті Д.Трамп, Түркия Республикасының Президенті Р.Ердоған, Өзбекстан Республикасының Президенті Ш.Мирзиёев, Тәжікстан Республикасының Президенті Э.Рахмон, Қырғыз Республикасының Президенті С.Жээнбеков, Түрікменстан Президенті Г.Бердімұхамедов, Беларусь Республикасының Президенті А.Лукашенко, Украина Президенті П.Порошенко, Әзербайжан Республикасының Президенті И.Әлиев, Армения Республикасының Президенті А.Саркисян, Грузия Президенті Г.Маргвелашвили, Молдова Республикасының Президенті И.Додон, Польша Республикасының Президенті А.Дуда, Сербия Республикасының Президенті А.Вучич, Хорватия Республикасының Президенті К.Грабар-Китарович, Словения Республикасының Президенті Б.Пахор, Болгария Республикасының Президенті Р.Радев, Корея Республикасының Президенті Мун Чже Ин, Монғолия Президенті Х.Баттулга, Франция Республикасының Президенті Э.Макрон, Испания Королі VI Фелипе, Иордания Королі ІІ Абдалла, Бахрейн Королі Хамад бен Иса әл-Халифа, Монако Князі ІІ Альбер, Ресей Федерациясы Үкіметінің төрағасы Д.Медведев, Монако Княздігінің Премьер-Министрі С.Телль, Армения Республикасының Премьер-Министрі Н.Пашинян, Люксембургтің Премьер-Министрі К.Беттель өздерінің құттықтау хаттарын жолдады.
Шетел үкіметтері мен мемлекеттері басшылары жеделхаттарында тәуелсіз Қазақстанның қалыптасып, дамуындағы, жас елордамыз – Астананы салудағы, сондай-ақ мемлекетаралық байланыстарды кеңейтудегі, өңірлік және халықаралық қауіпсіздікті нығайту ісіндегі Мемлекет басшысының жеке үлесіне жоғары баға беріліп, Нұрсұлтан Назарбаевтың халықаралық аренадағы зор беделі аталып өтеді.
Халықаралық және шетелдік ұйымдардың, дипломатиялық миссиялардың басшылары мен өкілдері және шетелдік саяси қайраткерлер Мемлекет басшысының көпжақты ынтымақтастық пен жаһандық тұрақты даму идеясын, сондай-ақ бейбітшілік пен қауіпсіздікті одан әрі нығайтуға бағытталған бастамаларды белсенді ілгерілету жөніндегі көпжылғы сындарлы саясатын ерекше атап өткен.
Құттықтау хаттарын жолдағандар қатарында БҰҰ Бас хатшысы А.Гуттериш, Шанхай ынтымақтастық ұйымының Бас хатшысы Р.Алимов, Ұжымдық қауіпсіздік шарт ұйымының Бас хатшысы Ю.Хачатуров, Еуропадағы қауіпсіздік және ынтымақтастық ұйымының Бас хатшысы Т.Гремингер, Араб мемлекеттері лигасының Бас хатшысы А.Гейт, Дүниежүзілік Ислам лигасының Бас хатшысы Мұхаммед әл-Исса, Ислам ынтымақтастығы ұйымының Бас хатшысы Юсеф әл-Осеймин, Халықаралық түркі мәдениеті ұйымының Бас хатшысы Д.Қасейінов, Түркі тілдес елдер Парламенттік ассамблеясының Бас хатшысы А.Мамаюсупов, Түркі тілдес мемлекеттер ынтымақтастық кеңесінің Бас хатшысы Р.Гасанов, ТМД атқару комитетінің төрағасы – атқарушы хатшысы С.Лебедев, ТМД Парламентаралық ассамблеясы кеңесінің Бас хатшысы Ю.Осипов, Еуразиялық экономикалық комиссиясы алқасының төрағасы Т.Саркисян, Азиядағы өзара іс-қимыл және сенім шаралары жөніндегі кеңестің атқарушы директоры Г.Цзяньвэй, Дүниежүзілік сауда ұйымының бас директоры Р.Азеведо, Еуразиялық экономикалық одақ Іскерлік кеңесінің президенті В.Христенко, Халықаралық түркі мәдениеті мен мұрасы қорының президенті Г.Эфендиева, Еуропа одағының комиссары Г.Оттингер, ТМД экономикалық сотының төрағасы Л.Каменкова, Ядролық сынақтарға жалпыға бірдей тыйым салу туралы келісім ұйымы Дайындық комиссиясының Атқарушы хатшысы Л.Зербо, БҰҰ Сауда және даму жөніндегі конференциясының (ЮНКТАД) Бас хатшысы М.Китуйи, Халықаралық сыбайлас жемқорлыққа қарсы іс-қимыл академиясының ректоры М.Кройтнер, БҰҰ Ғарыш кеңістігі мәселелері жөніндегі басқарманың директоры С.Ди Пиппо, Германия экономикасының Шығыс комитетінің төрағасы мен басқарушы директоры В.Бюхеле және М.Хармс, Еуропалық геронтология және гериация қауымдастығының вице-президенті В.Хавинсон, Мемлекетаралық авиация комитетінің төрайымы Т.Анодина, «Словакия-Қазақстан» парламентаралық достық тобының жетекшісі П.Марчек, Болгария Республикасының вице-президенті М.Попова, Румыния Парламенті Сенатының төрағасы К.Попеску-Таричану, Румыния Депутаттар палатасы төрағасының орынбасары Ф.Иордаке, Еуропалық парламенттің мүшелері И.Григуле-Петерсе, Б.Ковач, АҚШ-тың Қазақстандағы елшісі Д.Крол, Украинаның Каменский қаласының (бұрынғы Днепродзержинск қаласы) мэрі А.Белоусов, Токио қаласының губернаторы Ю.Коике, Франция Республикасы Ұлттық Ассамблеясының депутаты П.Кабаре, Бундестаг депутаты М.Грунд, «Горбачев-Фонд» әлеуметтік-экономикалық және саяси зерттеулер халықаралық қорының президенті, КСРО-ның бұрынғы президенті М.Горбачев, Украинаның бұрынғы президенті Л.Кучма, Хорватия Республикасының бұрынғы президенті С.Месич, Германияның бұрынғы канцлері Г.Шредер, «ЛЕВЫЕ» партиясы Ақсақалдар кеңесінің төрағасы, ГДР-дің бұрынғы премьер-министрі Х.Модров, Еуразиялық даму банкі басқармасының төрағасы А.Бельянинов, ТМД-ға мүше елдердің Мемлекетаралық гуманитарлық ынтымақтастық қорының төрағасы әрі тең төрағасы П.Бюльбюль Оғлы мен М.Швыдкой және басқа да азаматтар бар.
Мәселен, БҰҰ Бас хатшысы Антонио Гутерриш: «Сіздің басшылығыңызбен Ұлы Даланың кіндігінде орналасқан шағын қала Қазақстанның жаңа елордасына айналып, заманауи әрі әлемдік мегаполис ретінде танылды», – деп атап көрсеткен.
Ал, ТМД атқарушы хатшысы С.Лебедев өз жеделхатында: «Бүгінде Астана – заманауи қайталанбас сәулеті бар, шығыстың да, батыстың да мәдениетін ұштастырған әлемдегі керемет астаналардың біріне айналды. Ол мемлекетті біріктірудің және ұлттық идеяның іске асырылуының символы болып саналады. Қазақстан Республикасының елордасы бүгінде ірі халықаралық форумдар, әлемнің жетекші елдері басшыларының кездесулері, конфессиялық конференциялар, әлеуметтік-мәдени, спорттық және гуманитарлық іс-шаралар өтетін  бүкіл посткеңестік кеңістіктегі орасан зор мегажобаға айналды», – деп жазады.
Шанхай ынтымақтастық ұйымының Бас хатшысы Р.Алимовтің хатында Қазақстанның халықаралық беделі және оның әлемдік бейбітшілік пен қауіпсіздікті қолдаудағы рөлі айрықша атап өтілген.
«Сіз ұсынған және бүгінде қарқынды түрде іске асып жатқан елді әлеуметтік-экономикалық дамытудың тиімді моделі Қазақстанды әлемнің озық дамыған елдерінің қатарына қосатыны сөзсіз.
Сіздің өзара құрметке, сенімді диалог пен сындарлы серіктестікке, қазіргі сын-тегеуріндер мен қатерлерге бірге төтеп беруге негізделген әділетті әрі теңдестірілген әлемдік тәртіпті қалыптастыруға бағытталған бастамаларыңызды дүниежүзілік қоғамдастық жоғары бағалайды», – делінген Р.Алимовтің хатында.
***
Мемлекет және қоғам қайраткерлерінің, сондай-ақ шетелдік коммерциялық құрылымдардың өкілдері мен ТМД елдері азаматтарының хаттары мен жеделхаттарында Қазақстан Президентінің өңірдегі мемлекетаралық байланыстарды дамытуға, мәдени және экономикалық ынтымақтастықты нығайтуға қосқан зор үлесі атап өтілген. Осындай құттықтауларды Ресей Федерациясы Федералдық жиналысы Федерация Кеңесінің төрайымы В.Матвиенко, Ресейдің Өнеркәсіп және сауда министрі Д.Мантуров, Ресей Федерациясы Сыртқы барлау қызметінің директоры С.Нарышкин, Татарстан Республикасының басшысы Р.Минниханов, Башқұртстан Республикасының басшысы Р.Хамитов, Ингушетия Республикасының басшысы Ю.Евкуров, Санкт-Петербург губернаторы Г.Полтавченко, Орынбор облысының губернаторы Ю.Берг, Саратов облысының губернаторы В.Радаев, Астрахань облысының губернаторы А.Жилкин, Курск облысының губернаторы А.Михайлов, Пенза облысының губернаторы И.Белозерцев, Омбы облысы губернаторының міндетін уақытша атқарушы А.Бурков, Байқоңыр қаласы әкімшілігінің басшысы К.Бусыгин, Уфа қалалық округі әкімшілігінің басшысы И.Ялалов, Ресей Федерациясы Федералдық Жиналысы Мемлекеттік думасы Халықаралық істер жөніндегі комитеттің төрағасы Л.Слуцкий, Ресей Федерациясы Федералдық жиналысы Мемлекеттік думасының депутаты И.Ресин, Татарстан Республикасының тұңғыш президенті, Татарстан Республикасының мемлекеттік кеңесшісі М.Шаймиев, Башқұртстан Республикасының тұңғыш президенті, «Урал» қайырымдылық қоры кеңесінің төрағасы М.Рахимов, Ингушетияның тұңғыш президенті, Кеңес Одағының Батыры Р.Аушев, Кәсіподақтардың жалпыға ортақ конфедерациясының бас хатшысы В.Щербаков, Ставрополь өлкесі Думасының төртінші шақырылым депутаты, «СРВ заң агенттігі» ААҚ-ның бас директоры Р.Савичев, Ресей қазақтарының федералдық ұлттық-мәдени автономиясының президенті Т.Дусенбаев, кәсіпкер С.Вайншток, мемлекет қайраткері Т.Мансұров, Әзербайжан Республикасының еңбек ардагері С.Гусейнов, Омбы қаласының тұрғыны М.Қайыров, Ресей ғалымдары – Э.Тен, А.Вилипп және А.Смолькин, Финляндия Республикасындағы орталықазиялық «Жұлдыз» қоғамының төрағасы М.Пейпонен және басқа да азаматтар жолдаған.
Сондай-ақ, «РТЖ» ААҚ президенті О.Белозеров, «Роснано» АҚ бас директоры А.Чубайс, «ВТБ» банкі басқармасының төрағасы А.Костин, «Access Industries CIS, LLC» компаниясының басшылары Л.Блаватник пен С.Карпухович, «Транснефть» БАҚ вице-президенті В.Рушайло, «Камаз» ААҚ бас директоры С.Когогин, «Газпромнефть» БАҚ басқарма төрағасы А.Дюков, «Русснефть» ҰК» БАҚ директорлар кеңесінің төрағасы М.Гуцериев, «Газпром» БАҚ басқарма төрағасы А.Миллер, «Сбербанк» БАҚ басқарма төрағасы Г.Греф, GP Gunter Papenburg AG құрылыс концернінің басшысы Г.Папенбург, «Мабетекс групп» компаниясының жетекшілері Б.Паколли мен А.Паколли, «Арети» халықаралық компаниялар тобының президенті И.Макаров, «Эни СпА» компаниясының атқарушы директоры К.Дескальци, «CNPC» корпорациясы директорлар кеңесінің төрағасы В.Илинь, «Bombardier» компаниясының басқарма төрағасы П.Бодуан, «Интер РАО ЕЭС» БАҚ басқарма төрағасы Б.Ковальчук және басқа да азаматтар сауда қатынастарын дамытуға және экономиканың түрлі салаларындағы интеграциялық үдерістерді нығайтуға көңіл бөлгені үшін Нұрсұлтан Назарбаевқа ерекше алғыстарын білдірген.
Беджет Паколли өз хатында: «Астана – әлемдегі әсем қалалардың бірі. Астана аңсаған арман мен ауқымды жоспарлардың іс жүзінде орындалғанын көрсетті. Елорда мен бүкіл Қазақстанды дамытудағы жетекші рөл Отаны мен барша қазақстандықтардың бақыты, игілігі үшін қалтқысыз қызмет етіп келе жатқан көреген Ұлт көшбасшысына тиесілі екендігі күмәнсіз. Нұрсұлтан Назарбаев – Қазақстан Республикасын тұрақтылық, бейбітшілік пен даму жолында сенімді түрде бастап келе жатқан көрнекті мемлекет қайраткері», – деп атап өткен.
***
Елорданың 20 жылдық мерейтойымен және Қазақстан Президентінің туған күнімен құттықтаған жеделхаттарын Мәскеу және Бүкіл Русь патриархы Кирилл, Қазақстанның Бас мүфтиі Серікбай қажы Ораз, Қазақстан православ шіркеуінің басшысы, Астана және Қазақстан Митрополиті Александр, Ресей Федерациясы мұсылмандары діни басқармасының, Ресей мүфтилер Кеңесінің төрағасы Равиль Гайнутдин, Орал және Ақтөбе архиепископы Антоний да жолдады.
Қазақстанның Бас мүфтиі өз құттықтау жеделхатында: «Елбасы мен елорда – егіз ұғым. Тәуелсіз Қазақстанның тарихында алтын әріппен жазылған игі бастамаларыңыз әрқашан баянды болғай», – деп атап өткен.
Қазақстан православ шіркеуінің басшысы, Астана мен Қазақстан Митрополиті Александр өз құттықтауында Нұрсұлтан Назарбаевқа: «Аса жауапты мемлекеттік қызметті атқара отырып, Сіз Қазақстанның болашақта тиімді дамуы үшін қолайлы жағдай жасап келесіз. Өзіңізге тән өнегелілік пен табандылықтың арқасында Сіз ел мүддесін лайықты қорғап, оның әлемдегі беделін арттырдыңыз. Мол саяси тәжірибеңізге негізделген  дана парасатыңыз мемлекетіміздегі тұрақтылықтың кепілі саналады», – деп атап өткен.
***
Сонымен қатар, Мемлекет басшысына толағай табыс және Елбасының халықаралық саяси, экономикалық және бітімгершілік қызметіне жаңа жетістіктер тілеген құттықтау хаттар мен жеделхаттар «Астана» халықаралық қаржы орталығының, «KEGOС» АҚ-ның, «Теңізшевройл» ЖШС-нің, «АрселорМиттал Теміртау» АҚ-ның, «Kazzinc Holdings» ЖШС-нің, «Еуразия банкі» АҚ-ның, «MarkArt» ЖШС-нің, «Рысбай и Ко» ЖШС-нің, «Асыл Бала» республикалық қауымдастығының, «Келет» АҚ-ның, «Altyn Tau Company» ЖШС-нің, «Caspian European Club», «Caspian American Club», «Caspian Asian Club» және «Caspian Energy International Media Group», «Caspian Energy Investment Group LLC» компаниялар топтарының ұжымдарынан келіп түсті.
«Kazzinc Holdings» ЖШС-і директорлар кеңесінің төрағасы Н.Попович: «Елорданың Астанаға көшірілуі – Сіздің стратегиялық тура есебіңіздің, саяси ерік-жігеріңіздің және ауқымды түрде ойлай білгеніңіздің үлгісі. Қазақстанның бас қаласының салынуы бүкіл посткеңестік кеңістікте ХХ ғасырдың аяғы мен ХХІ ғасырдың басында жүзеге асырылған ең ауқымды жоба ретінде тарихқа енеді», – деп жазған.
***
«Нұр Отан» партиясы Төрағасының бірінші орынбасары М.Әшімбаев, «Ақ жол» демократиялық партиясының төрағасы А.Перуашев, «Ауыл» халықтық-демократиялық партиясының төрағасы Ә.Бектаев Қазақстан Президентінің саяси, экономикалық және әлеуметтік реформаларына қолдау көрсете отырып, еліміздің саяси партияларының көптеген мүшелерінің атынан жылы лебізге толы құттықтауларын жолдады.
«Ақ жол» демократиялық партиясының төрағасы А.Перуашев өз құттықтау хатында: «Ширек ғасыр бұрын Қазақстан астанасы Алатау бөктерінен Сарыарқаның сары даласына көшірілді. Сіздің көрегендік әрі тарихи шешіміңіз тәуелсіз Қазақстанның жылнамасына алтын әріптермен жазылған айтулы оқиға болды. Қысқа мерзім ішінде Астана ғажайып қалаға, тәуелсіз мемлекетіміздің алтын ордасына айналды. Оны тек қазақстандықтар ғана емес, бүкіл әлем мойындады. Астана қазақ халқының жетістіктерінің көрсеткіші әрі Сіздің сындарлы саясатыңыздың арқасында еркіндік пен бейбітшіліктің символы бола отырып, қазақстандықтар үшін ұлттық идеяның жарқын көрінісіне айналды. Бұл – барша халқымыздың ерен еңбегінің нәтижесі», – деп атап өткен.
Келіп түскен көптеген құттықтау жеделхаттарында Елбасының тәуелсіз Қазақстанды дамыту, елорданы салу ісіндегі еңбегі жоғары бағаланады. Мемлекет басшысына осындай ізгі тілектерін білдіргендер қатарында Халық Қаһарманы, армия генералы М.Алтынбаев, Қазақстанның Еңбек Ерлері Ж.Үшкемпіров пен А.Миразова, Социалистік Еңбек Ері С.Жұмабекова, Социалистік Еңбек Ері К.Дөненбаеваның отбасы, Қазақстан Республикасы Тұңғыш Президентінің Бейбітшілік және Прогресс мемлекеттік сыйлығының лауреаты С.Жиенбаев, Қазақстанның халық әртістері Е.Хасанғалиев пен Н.Нүсіпжанов, мемлекет және қоғам қайраткерлері М.Жолдасбеков, Ш.Құлмаханов, Т.Сауранбеков, «Қазақстан жазушылар одағы» республикалық қоғамдық бірлестігі басқармасының төрағасы Ұ.Есдәулет, Қазақстан жазушылар одағының мүшесі, ақын Р.Балабиев пен жазушы Ж.Ерғалиев, Қазақстанның еңбек сіңірген қайраткері Т.Мұхамеджанов, «МИР» МТРК басқарма төрағасы Р.Батыршин, «Айғақ» телерадиокомпаниясының басшысы Д.Әбіш, «Тәуелсіздік Тұғыры.kz» қоғамдық-саяси журналы бас редакторының міндетін атқарушы Ж.Мұсабай, Қазақстан журналистер одағының мүшесі С.Жұмабай, «ТАСС» ақпарат агенттігінің бас директоры С.Михайлов, болгарлық музыканттар А.Симеонов пен Р.Наков және басқа да азаматтар бар.
Қазақстанның еңбек сіңірген қайраткері Т.Мұхамеджанов Елбасыға арнаған құттықтау жеделхатында: «Күрделі де ауыр кезеңдерде, жүзеге асуы мүмкін еместей көрінген шақта, күрмеуі қиын міндеттер мен мәселелерді шешу ісіндегі Сіздің табандылық танытқан әрбір сәтіңіз есімде. Сіз жаһандық жасампаздыққа қол жеткізуде қажымас қайрат пен сенімнің жарқын үлгісін көрсеттіңіз. Міне, бүгін жиырма жыл өткен соң, әлемдегі әдемі әрі заманауи қалалардың біріне айналған Отанымыздың әсем елордасын көріп отырмыз. Халқымыз бен еліміздің болашағы жолында жасаған ерен ерлігіңіз үшін Сізге рахмет айтамыз», – деп атап өткен.
Отандық және шетелдік ғылыми қауым өкілдері де Мемлекет басшысына өздерінің жылы лебіздерін арнаған құттықтауларын жолдады. Солардың қатарында М.В.Ломоносов атындағы Мәскеу мемлекеттік университетінің ректоры В.Садовничий, Әл-Фараби атындағы Қазақ ұлттық университетінің ректоры Ғ.Мұтанов, Абай атындағы Қазақ ұлттық педагогикалық университетінің ректоры Т.Балықбаев, Қарағанды мемлекеттік техникалық университетінің ректоры М.Ибатов, Қарағанды мемлекеттік индустриялық университетінің ректоры Б.Жәутіков, М.В.Ломоносов атындағы Мәскеу мемлекеттік университетінің Қазақстандағы филиалының директоры А.Сидорович және оның түлектері, М.Әуезов атындағы Әдебиет және өнер институтының директоры У.Қалижан, «Курчатов институты» ғылыми-зерттеу институтының жетекшісі Е.Велихов, Тау-кен ғылымдары академиясының президенті Ю.Малышев, Еуразиялық тау-кен ғылымдары академиясының президенті Н.Рыспанов, М.Айтхожин атындағы Молекулярлық биология және биохимия институтының директоры Н.Айтхожина, «МИСиС» ұлттық ғылыми-зерттеу техникалық университетінің ректоры А.Черникова, академиктер – С.Қирабаев, Ә.Бейсенова, К.Нәрібаев, Халықаралық балалар қорлары қауымдастығының президенті А.Лиханов, Қазақстан Республикасы Президенті жанындағы Қазақстан стратегиялық зерттеулер институтының, Жамбыл атындағы Қазақ мемлекеттік филармониясының ұжымдары, Семей қаласының мемлекеттік медицина университетінің ұжымы мен студенттері және басқа да азаматтар бар.
Мәскеу мемлекеттік университетінің ректоры В.Садовничий өзінің құттықтау хатында: «Астананы салу және өркендету – Нұрсұлтан Назарбаевтың басшылығымен керемет жетістіктерге жеткен және әлемдік деңгейде мойындалған жаңа мемлекеттің символы. Қазақстанның еңселі елордасы Астана осы жылдар ішінде елдің жетістіктерін айшықтайтын әрі өзгерістер нышаны саналатын  әсем қалаға айналды» – деп атап өткен.
***
Сонымен қатар, Мемлекет басшысының атына «Валерий Гергиевтің қайырымдылық қоры», «Қасиетті жол» қайырымдылық қоры», «Казак атамандарының одағы», «Арман» ақпараттық-консалтингтік орталығы», «Талдықорған қаласының жүргізушілер одағы», «Көмектес» зағип жандар қоры», Республикалық бірыңғай «Жас ұлан» балалар мен жасөспірімдер ұйымы», «Алматы облысы жобалау, жобалау-іздестіру ұйымдарының ассоциациясы» заңды тұлғалар бірлестігі сияқты ТМД және Қазақстанның қоғамдық ұйымдарының басшылары мен мүшелерінен және басқа да азаматтардан құттықтаулар келді.
***
Еліміздің азаматтары да Қазақстанның әлеуметтік-экономикалық даму жолындағы және Астананы өркендету ісіндегі Елбасының рөлі мен еңбегін жоғары бағалаған көптеген құттықтау хаттарын жолдады. Кейбір хат иелері Астана мен Мемлекет басшысына өздерінің өлеңдері мен әндерін арнаған. Осындай құттықтау хат жолдағандар: елорда тұрғындары – Н.Бекенова, К.Бұрмағанов, А.Ераман, Д.Есин, Б.Иманалиев, М.Зубайраев, Н.Павленко, Т.Сапаров, Г.Шишов, Рогалевтер отбасы, Алматы қаласының тұрғындары – Г.Әбдікенов, Е.Тегісбаев, Шымкент қаласының тұрғындары – М.Байғабылов, Ә.Батыржанов, Б.Дүйсенсахы, Ә.Игілікова, М.Мамбетов, Ақмола облысының тұрғыны – В.Гинаятов, Ақтөбе облысының тұрғындары – М.Абашева, Н.Өтебаева, Алматы облысының тұрғындары – Буковтар отбасы, К.Алмереков, Ә.Батырбаев, К.Бұрымбаева, Н.Домке, Ш.Ерланұлы, В.Исағұлов, Б.Түймебаева, Батыс Қазақстан облысының тұрғыны – Т.Құбашев, Шығыс Қазақстан облысының тұрғындары – С.Қалиғожин, А.Қамидоллақызы, Е.Оразалин, Жамбыл облысының тұрғындары – Р.Асылбеков, А.Дүйсенбекова, Мырзахметовтер отбасы, Н.Өменов, Қарағанды облысының тұрғыны – В.Мякинкин, Қостанай облысының тұрғындары – А.Крюков, Н.Ольченко, Қызылорда облысының тұрғыны – З.Әбілқасымова, Павлодар облысының тұрғыны – Д.Ақатаев, Солтүстік Қазақстан облысының тұрғындары – В.Алексеева, К.Әубәкірова, И.Иванкина, Түркістан облысының тұрғындары – В.Андрюков, А.Қалғанбаев, Б.Қырғызалиев, С.Көлгінов, А.Мұхамеджанов, С.Наров, О.Өтенов, К.Пошаев, Т.Томарбаев және басқа да азаматтар.
Астана тұрғыны Д.Есин құттықтау хатында елорданың Астанаға көшірілуі барша қазақстандықтардың өміріне, соның ішінде өзінің тағдырына елеулі түрде әсер еткенін атап өтті.
Ол: «Бүгінде Астана – әсем қала ғана емес, сондай-ақ ақылды шаһар. Елордада жайлы тұрмыс үшін барлық жағдай жасалған. Заманауи құрал-жабдықтың арқасында бас қала хирургтері менің балама сәтті ота жасады. Ол қазір толық жазылды.
Білім, мәдениет және спорт салаларына арналған инфрақұрылым нысандары толықтай қажетті құрал-жабдықтармен жабдықталған. Бұл елорда тұрғындарының жан-жақты дамуына оң ықпал етеді.
Президенттің бітімгершілік саясатының және Астананың арқасында Қазақстан бүкіл әлемге танылды. Біздің бейбіт әрі өзара келісім жағдайында өмір сүріп жатқанымыз Мемлекет басшысының көрегендік саясатының нәтижесі деп білемін», – деп жазған.
Мемлекет басшысының елімізді өркендету ісіндегі зор үлесін Нұрсұлтан Назарбаевтың сыныптастары мен курстастары, сондай-ақ ауылдастары атап өткен. Олардың қатарында С.Исаев, Е.Жүнісбеков, Т.Спаев, Ә.Кәрімов, Ә.Баубекова, Р.Сиразитдинова, Н.Қапалбеков, К.Мұсағұлов, А.Көсемова, З.Елтаев, Б.Сертеков және басқа да азаматтар бар.
***
Мемлекет басшысының атына жолданған көптеген құттықтаулар еліміздегі министрліктердің және ведомстволардың басшыларынан, республикалық маңызы бар қалалар мен облыстардың әкімдерінен, депутаттық және дипломатиялық корпус өкілдерінен, ұлттық компаниялар мен басқа да мемлекеттік мекемелердің, кәсіпорындар мен ұйымдардың басшыларынан келіп түсті.
***
Мемлекет басшысы Нұрсұлтан Назарбаев өз атына келіп түскен хаттардың барлығымен мұқият танысып шықты және барша хат иелеріне құттықтаулары мен ізгі тілектері үшін алғысын білдіреді.
///
	

	Кездесу барысында Қазақстан мен Германия арасындағы сауда-экономикалық ынтымақтастықты нығайтуға және оның аясын кеңейтуге байланысты кең ауқымды мәселелер, сондай-ақ Германия экономикасы шығыс комитетінің осы үдерістегі рөлі талқыланды.

	Мемлекет басшысы Э.Кордеске Қазақстан-Германия қарым-қатынастарын дамытуға белсене қатысқаны үшін алғысын айтып, бірлескен ынтымақтастықтың жаңа тетіктерін әзірлеудің маңыздылығына тоқталды.

	Э.Кордес Қазақстан мен Германия арасындағы қатынастар дамуы серпінді сипатта екенін атап өтті, сондай-ақ VI Астана экономикалық форумы аясындағы  жемісті пікір алмасуларға қанағаттанушылық білдірді.       

///
	 

	Кездесу барысында Нұрсұлтан Назарбаев индустриялық-инновациялық бағдарламаны толығымен іске асыру көлік инфрақұрылымына, соның ішінде теміржол саласын дамытуға байланысты екенін атап өтті.

	- Бүгінде елімізде көлік инфрақұрылымын дамытуға елеулі түрде назар аударылуда және бұл үшін қаражат көп бөлінуде. Сонымен қатар, іске асырылып жатқан барлық инфрақұрылымдық жобалар халыққа және бүкіл елге мол пайдасын тигізуге тиіс, - деді Мемлекет басшысы.

	А.Мамин бүгінде «Қазақстан темір жолы» еліміздегі жаңа теміржол құрылысының  операторы болып саналатынына тоқталды.

	- Бұл бағытта бірқатар жобалар, соның ішінде Жезқазған – Бейнеу, Арқалық – Шұбаркөл, Жетіген – Қорғас, Өзен ­– Түркіменстанмен мемлекеттік шекарасы жаңа теміржол тармақтары жүзеге асырылуда. Жаңа теміржолдың жалпы ұзындығы – ­1700 шақырым, - деді А.Мамин.

	Сондай-ақ, «Қазақстан темір жолы» АҚ президенті Қытайдың Ляньюньган портында терминал инфрақұрылымын құру мәселелері жөнінде қытайлық серіктестерімен келіссөздер жүргізілгені туралы мәлімдеді.

	Мемлекет басшысы кездесу қорытындысы бойынша бірқатар нақты тапсырмалар берді.
///
	 

	Қазақстан Президенті 19-20 мамырда ҚХР Төрағасы Си Цзиньпиннің шақыруы бойынша Қытай Халық Республикасына мемлекеттік сапармен барады. Сонымен қатар, Нұрсұлтан Назарбаев бірқатар қытай компаниялары басшыларымен кездесу өткізеді.

	21 мамырда Мемлекет басшысы Азиядағы өзара іс-қимыл және сенім шаралары кеңесінің IV Саммитіне қатысады деп жоспарланған, онда тұрақтылық пен өңірлік қауіпсіздіктің өзекті мәселелері қарастырылады.
///Жиынға Президент Әкімшілігінің Басшысы Ә.Жақсыбеков, Сыртқы істер министрі Қ.Әбдірахманов, Президенттің көмекшісі Н.Онжанов, Қорғаныс министрі С.Жасұзақов және орталық мемлекеттік органдардың өкілдері қатысты.
Басқосуда Каспий теңізінің құқықтық мәртебесі туралы конвенцияға және өзге де келісімдерге қол қоюға әзірлік барысы талқыланды, сондай-ақ Мемлекет басшысының қатысуымен өтетін алдағы халықаралық іс-шаралар кестесі қарастырылды.
– Біз Каспий саммитіне көп жылдар бойы дайындалдық. Сарапшыларымыз шетелдік әріптестерімен бірлесіп, ауқымды жұмыс атқарды. Сонымен қатар, Түрікменстанда халықаралық Аралды құтқару қорын құрушы мемлекеттер басшыларының кездесуі өтеді. Біз соған қатысуымыз керек, – деді Қазақстан Президенті.
Кеңесте Сыртқы істер министрі Қ.Әбдірахмановтың Бесінші Каспий саммитіне дайындық барысы жөніндегі есебі тыңдалды.
– Бесінші Каспий саммитінің аясында Каспий теңізінің құқықтық режімін анықтау үшін көп жылғы келіссөздерді аяқтау жоспарлануда. Каспий жағасындағы елдердің теңізді пайдалану жөніндегі құқықтары мен міндеттеріне байланысты бүкіл мәселелерді реттеуге мүмкіндік беретін Каспий теңізінің құқықтық мәртебесі туралы конвенция саммиттің негізгі құжаты болып саналады, – деді Қ.Әбдірахманов.
Нұрсұлтан Назарбаев Каспий маңы елдері арасындағы өзара тиімді экономикалық қарым-қатынастарды нығайтуға бағытталған Конвенцияға қол қоюдың маңыздылығын ерекше атап өтті.
Жиын соңында Мемлекет басшысы Бесінші Каспий саммитін өткізуге дайындық жөніндегі жұмыстарды жалғастыруды тапсырды.

///Мәдениет және спорт министрі Мемлекет басшысына бұған дейін берілген тапсырмалардың орындалу барысын, атап айтқанда, мәдениет және спорт қайраткерлерінің әлеуметтік жағдайын жақсарту, отандық туризмді дамыту секілді мәселелер бойынша баяндады. Сонымен қатар министрліктің мұрағат, тіл саясаты бағытында атқарып жатқан жұмыстары жайында мәлімет берді.
Президент Қасым-Жомарт Тоқаев басталған жұмыстарды өз деңгейінде жалғастырып, тиянақты әрі сапалы орындау бойынша бірқатар тапсырма берді.
///
	 

	Кездесуде Ә.Исекешев индустриялық-инновациялық даму бағдарламасының 2012 жылғы қорытындылары, сондай-ақ тау-кен өндірісі саласындағы қазіргі ахуал туралы баяндады.

	Қазақстан Президенті ҮИИД бағдарламасы аясында пайдалануға берілген барлық 537 нысан өз өнімдерін өндіре, соның ішінде экспортқа шығара отырып, толық күшінде жұмыс істеуге тиіс екенін атап өтті.

	- Еліміздегі тау-кен металлургия саласын дамытумен айналысатын «Тау-Кен Самұрық» және геологияны жандандыруға арналған «Қазгеология» компаниялары құрылды. Бұл – соңғы уақытта ешкім айналыспаған маңызды сала. Табиғи ресурстарға бай Қазақстан үшін пайдалы қазбаларды іздестіру және өндіру тау-кен металлургия саласын дамыту үшін зор мүмкіндіктер туғызады, - деді Нұрсұлтан Назарбаев.

	Премьер-Министрдің орынбасары – Индустрия және жаңа технологиялар министрі ҮИИД бағдарламасын іске асырудың арқасында 2008-2012 жылдар аралығында еліміздегі ішкі жалпы өнім 22 пайызға артқанына тоқталды.

	- Ең жоғары өсім өңдеуші өнеркәсіпте, тау-кен өндірісі, машина жасау, химия және фармацевтика салаларында байқалуда. Мысалы, 2013 жылдың бірінші тоқсанының қорытындысы бойынша машина жасау саласындағы өсім 21 пайызды, құрылыс материалдары саласындағы өсім 14 пайызды, жеңіл өнеркәсіп саласындағы өсім 7 пайызды құрады. Алайда әзірше өнімге әлемдік сұраныстың азаюы және бағаның төмендеуі салдарынан металлургия саласындағы өндіріс өсімінің қарқыны бәсеңдегені байқалуда, - деп мәлімдеді Ә.Исекешев.

	Қазақстан Президенті өсу қарқынын сақтау үшін металлургия саласын одан әрі жаңғыртуды жүзеге асыру қажеттігін атап өтті.

	Мемлекет басшысы кездесу барысында қаралған барлық мәселелер жөнінде бірқатар нақты тапсырмалар берді.      
///Кездесу барысында Қазақстанның Тұңғыш Президенті бауырлас екі ел арасындағы ынтымақтастықты сақтаудың және оны әрі қарай нығайтудың маңыздылығын атап өтті.
– Түркия бізге тәуелсіздігіміздің алғашқы күндерінен бастап қолдау көрсетіп келеді. Біздің мемлекеттеріміз бен халықтарымыз бір-біріне өте жақын. Екі ел арасында визасыз режім енгіздік. Қазақстан мен Түркия қарым-қатынастары жыл сайын нығайып келеді. Осы бағыттың жалғаса түсетініне сенімдімін, – деді Елбасы.
Сонымен қатар, Нұрсұлтан Назарбаев Түркі кеңесі аясында мемлекетаралық байланыстарды дамытудың қажеттігін айтты.
– Түркітілдес мемлекеттердің ынтымақтастығы кеңесі түркі халықтарының арасындағы байланыстарды дамыту және нығайту мақсатымен құрылған болатын. Бұл жұмыстарды жалғастырған жөн. Мен жан-жақты қолдау көрсетемін, – деді Қазақстанның Тұңғыш Президенті.
М.Чавушоглу Елбасыға ризашылық білдіріп, жақын арада Түркияға келу туралы Режеп Ердоғанның  шақыруын жеткізді.
– Сіздің Елбасы, Қауіпсіздік Кеңесінің және «Nur Otan» партиясының төрағасы ретінде Қазақстан халқының игілігі жолындағы жұмыстарды белсенді жалғастырып жатқаныңызға қуаныштымыз. Сіздің Қазақстанды өркендету және екі жақты қарым-қатынастарды дамыту ісіне өлшеусіз еңбек сіңіргеніңізді жақсы білеміз, – деді Түркия Республикасының Сыртқы істер министрі.
Кездесу барысында тараптар күн тәртібіндегі халықаралық және өңірлік өзекті мәселелерді талқылады.
Соңында Түркия Республикасының Сыртқы істер министрі Түркі кеңесі мемлекеттері көшбасшыларының қабылдаған шешіміне сәйкес, түркі әлемі елдерін дамытуға зор үлес қосқаны үшін Нұрсұлтан Назарбаевқа Түркітілдес мемлекеттердің ынтымақтастығы кеңесінің ғұмыр бойғы құрметті төрағасы мәртебесі берілгенін мәлімдеді.
 
Қазақстан Республикасының Тұңғыш Президенті – Елбасының Баспасөз қызметі


///Тараптар екіжақты ынтымақтастықтың қазіргі жағдайы мен перспективаларын, халықаралық және өңірлік ұйымдар аясындағы ықпалдастықты, COVID-19 індетінің таралуын болдырмау жөніндегі іс-қимылдарды үйлестіру мәселелерін талқылады.
Қасым-Жомарт Тоқаев тығыз саяси диалогқа және өзара тиімді сауда-экономикалық ынтымақтастыққа негізделген қазақ-қытай қатынастарының даму қарқыны мен достық байланыстарды жоғары бағалады.
Мемлекет басшысы экономиканың түрлі салаларындағы инвестициялық жобаларды,  соның ішінде, ауыл шаруашылығы бағытындағы жобаларды жүзеге асырудың маңызды екенін атап өтті. «Қазақстандық өнім өндірушілердің ауыл шаруашылығы бойынша Қытайға экспорттайтын өнімдерінің, атап айтқанда дәнді және майлы дақылдардың номенклатурасы үлкен».
Президент жан-жақты стратегиялық серіктестікке қосымша серпін беру мақсатымен ҚХР Төрағасы Си Цзиньпинді Қазақстанға сапармен келуге шақырғанын нақтылады.
Ван И өз кезегінде Қытай басшысының жылы лебізі мен ауызша сәлемдемесін жеткізді. Си Цзиньпиннің айтуынша: «Қазақстан - аймақтағы маңызды стратегиялық серіктес және Қытай екі ел халықтарының игілігі жолында өзара ынтымақтастықты жан-жақты нығайтуға әзір».
Қытай дипломаты «ҚХР басшылығы ҚР Президенті жариялаған Қазақстан қоғамының қажеттіліктерін ескере отырып, саяси және әлеуметтік-экономикалық жаңғыртуларға бағытталған реформаларды құптайды» деді.
Сонымен қатар Ван И ҚХР-дің екіжақты күн тәртібінің маңызды бөлігі болып табылатын Қазақстанмен сауда-экономикалық байланыстарды кеңейтуге зор көңіл бөлетінін атап өтті. Осы орайда Ван И Қазақстан делегациясын Қытайда өтетін ЭКСПО Халықаралық импорт көрмесіне қатысуға шақырды.
Әңгімелесу барысында тараптар халықаралық өзекті мәселелер бойынша, атап айтқанда, коронавирус инфекциясына қарсы іс-қимыл саласындағы ынтымақтастық жөнінде де пікір алмасты. Мемлекет басшысы Қытай тарапына уақытылы көрсетілген гуманитарлық және медициналық көмек үшін алғыс білдіріп, пандемияға қарсы күресте бірлескен шара қолдануға әзір екенін айтты.
Кездесу соңында тараптар ұзақ мерзімді жан-жақты стратегиялық әріптестікті одан әрі нығайтуға дайын екендерін білдірді.
 






///
	 

	Қостанай облысының әкімі Қазақстан Президентіне өңірдің негізгі әлеуметтік-экономикалық көрсеткіштері және қуаңшылық кезде зардап шеккен ауыл шаруашылық тауарларын өндірушілерге көмек көрсету туралы баяндады.

	Мемлекет басшысы кездесудің қорытындысы бойынша нақты тапсырма берді.   

	 

	
///
	 

	Өз хатында профессор Қазақстанның әлеуметтік, экономикалық және саяси жетістіктеріне, оның өңірлік әрі жаһандық көшбасшы ретіндегі 1992 жылдан бергі орнықты дамуына тоқталған.  

	Ч.Ньюланд Тәуелсіздіктің бастапқы жылдарында жүргізілген өзгерістерді іске асыру кезіндегі батылдықты ерекше атап өткен.

	«Зейнеткерлер мен өзге де көпшілік көмекке аса мұқтаж болған қиын кезеңдегі Сіз бен біздің аз уақыт қана кездескеніміз есімде. Сіз халықтың атынан олардың күнкөрісіне ғана емес, Қазақстанның жарқын болашағына кепілдік бере отырып, сенімді әрекет еттіңіз. Астананың қалыптасуының алғашқы кездеріндегі көптеген қиындықтар да ойға оралады, қазір бұл  сол кезде көптеген сын-қатерлер қарсаңында тұрған елдің ең бір көреген шешімі ретінде мойындалып отыр», – деп жазады автор.

	Профессор қабылданған «Қазақстан-2050» стратегиясы елдің одан әрі орнықты дамуын қамтамасыз етеді деген пікірін білдірді. Сондай-ақ, ол   Қазақстанның бүгінде конституциялық институттардың нығаюы, заңның үстемдігі саласында көш басынан көрінуін жалғастырып отырғанын айтады.

	Ч.Ньюланд саяси лауазымға тағайындалатындар санының қысқартылуы, «А» басқарушылар корпусының құрылуы және Мемлекет басшысының басшылығымен мемлекеттік қызметтің кең ауқымда кәсібилендірілуі маңызды жетістіктер екеніне назар аударған.

	Хатының соңында автор Қазақстанға әлемдегі жаһандық сын-қатерлер жағдайында атқарып отырған айрықша рөлі үшін ризашылық, сондай-ақ еліміздің одан әрі қарай қарқынды дамуына деген сенім білдіреді.
///Салтанатты шараны ашқан Елбасы қатысушыларды алдағы Отан қорғаушы күнімен және Жеңіс мерекесімен құттықтады.
– Қалыптасқан игі дәстүр бойынша мемлекеттік наградалар сіздерге Отан қорғаушы күні мен Жеңіс күнінің қарсаңында тапсырылып отыр. Бұл мерекелер бізге айрықша қымбат. Екінші дүниежүзілік соғыс тарихы аға буынның ерен ерлігі мен асқан батырлығының үлгісіне айналды. Мұны әрқашан есте ұстауға тиіспіз, – деді Қазақстан Президенті.
Мемлекет басшысы құқық қорғау құрылымдары мен армияның ел қауіпсіздігін және тәуелсіздігін қамтамасыз етудегі айрықша рөліне тоқталып, олардың адал қызметі мен кәсібилігі жоғары бағалануға, зор құрметке лайық екенін атап өтті.
– Сіздер Отанға қалтқысыз қызмет етудің жарқын үлгісін көрсетіп келесіздер. Туған жерге деген айнымас адалдықтарыңыз бен ерлік істеріңіз – өскелең ұрпақ үшін өшпес өнеге. Еліміздің әскери қызметшісі және құқық қорғау құрылымының қызметкері атағын алдағы уақытта да абыроймен алып жүретіндеріңізге сенімдімін. Біз сіздердің қиындыққа толы қызметтегі, халық игілігі жолындағы ерен еңбектеріңізді жоғары бағалаймыз, – деді Нұрсұлтан Назарбаев.
Соңында Елбасы марапатталушыларға мінсіз қызметі үшін алғысын білдіріп, оларға зор денсаулық, бақ-береке, жаңа табыс тіледі.
– Мен бүгін осы наградаларды сіздерге зор ықыласпен тапсырамын. Бұл – еңбектеріңіздің, мінсіз қызметтеріңіздің бағалануының нәтижесі. Әскери қызметшілер, құқық қорғау жүйесі – мемлекетіміз бен тәуелсіздігіміздің тірегі. Сіздер награданы елеулі кезеңде – еліміздің Қарулы Күштерінің 25 жылдығында алып отырсыздар, – деді Қазақстан Президенті.
Салтанатты шара барысында І дәрежелі «Даңқ» орденімен Солтүстік Қазақстан облысының прокуроры Б.Асылов, Мемлекеттік күзет қызметі бастығының орынбасары – Нысандарды қорғау қызметінің бастығы М.Аюбаев, Ұлттық Ұланның бас қолбасшысы Р.Жақсылықов, Қорғаныс министрлігі Бас инспекциясының бастығы Қ.Қаражанов, Қорғаныс министрінің бірінші орынбасары – Қарулы Күштер Бас штабының бастығы М.Майкеев марапатталды.
ІІ дәрежелі «Даңқ» ордені Ішкі істер министрлігі Әкімшілік полиция комитетінің төрағасы И.Лепехаға және Қорғаныс министрлігі «Батыс» өңірлік қолбасшылығы әскерінің қолбасшысы Д.Оспановқа тапсырылды.
І дәрежелі «Айбын» орденімен Ұлттық қауіпсіздік комитеті департамент бастығының бірінші орынбасары Д.Бартенов марапатталды.
ІІ дәрежелі «Айбын» ордені Ұлттық қауіпсіздік комитеті Астана қалалық департаментінің басқарма бастығының орынбасары И.Әуесбаевқа, Ұлттық қауіпсіздік комитеті Батыс Қазақстан облыстық департаментінің басқарма бастығы Т.Ғиззатовқа, Мемлекеттік күзет қызметінің департамент бастығының орынбасары Е.Лавренюкке, Қорғаныс министрлігі №30212 әскери бөлімінің командирі Т.Сапарбаевқа, Қорғаныс министрлігі «Шығыс» өңірлік қолбасшылығы әскері қолбасшысының бірінші орынбасары Т.Исмаиловқа тапсырылды.
ІІІ дәрежелі «Айбын» орденімен Мемлекеттік күзет қызметінің Нысандарды қорғау қызметі 0112 әскери бөлімінің салтанатты рәсім батальоны бөлімшесінің командирі Н.Ахметуллин, Қорғаныс министрлігі Кадет корпусының сержанты М.Рахымбеков марапатталды.
«Ерлігі үшін» медалі Ішкі істер министрлігі Ақмола облыстық ішкі істер департаментінің аға жедел уәкілі Б.Айтеленовке, Ішкі істер министрлігі Ақтөбе облысы бойынша қылмыстық-атқару жүйесі КА-168/3 мекемесінің жедел бөлімшесінің бастығы Н.Жидехановқа, Ішкі істер министрлігі Астана қаласы төтенше жағдайлар департаментінің №8 өрт сөндіру бөлімінің аға өрт сөндірушісі А.Салкеевке, Мемлекеттік қызмет істері және сыбайлас жемқорлыққа қарсы іс-қимыл агенттігінің Сыбайлас жемқорлыққа қарсы іс-қимыл ұлттық бюросы департамент басшысының орынбасары Ж.Тәжібаевқа тапсырылды.
«Жауынгерлік ерлігі үшін» медалімен Ұлттық қауіпсіздік комитеті Үкіметтік байланыс қызметі басқармасының бастығы Ә.Әзімбаев, Қорғаныс министрлігі №41433 әскери бөлімінің командирі С.Елубаев, Қорғаныс министрлігіне қарасты Армия орталық спорт клубының – Спорт комитетінің нұсқаушы-сержанты А.Райкова, Қорғаныс министрлігі №55652 әскери бөлімінің авиациялық эскадрилья командирінің орынбасары Н.Тергеубаев, Қорғаныс министрлігі №32363 әскери бөлімінің десант-шабуыл батальонының командирі А.Төлегенов марапатталды.
«Ерен еңбегі үшін» медаліне Қорғаныс министрлігі Бас әскери клиникалық госпиталі бастығының орынбасары – медицина бөлімінің бастығы Г.Байділдаева ие болды.



///Мемлекет басшысы Қасым-Жомарт Тоқаевтың атына Алматы қаласы маңайында ұшақ апаты салдарынан болған қайғылы оқиғаға байланысты бірқатар шет мемлекеттердің басшыларынан көңіл айту жеделхаттары келіп түсті.
Ресей Федерациясының Президенті Владимир Путин ұшақ апаты салдарынан болған қайғылы оқиғаға қатысты көңіл айтты.
«Ресей халқы өз туыстары мен жақындарынан айрылған адамдардың қайғыларына ортақтасады және зардап шеккендердің тезірек сауығып кетуіне тілектестік білдіреді», – делінген жеделхатта.
Түркия Республикасының Президенті Режеп Тайип Ердоған Қазақстанда әуе кемесінің апатқа ұшырауы салдарынан адамдардың қаза болғаны және зардап шеккені туралы хабарды зор күйзеліспен қабылдағанын жеткізген.  
«Түрік халқының және жеке өзімнің атымнан достас әрі бауырлас Қазақстан халқының қайғысына ортақ екенімізді білдіре отырып, осы оқиға салдарынан қаза болған азаматтардың жақындарына көңіл айтамын. Зардап шеккендердің тезірек сауығып кетуіне тілектестік білдіремін», – деп атап өткен Түркия Президенті өз жеделхатында.
Рим Папасы Франциск те Қазақстанда жолаушылар ұшағының апатқа ұшырауына байланысты көңіл айтты.
«Жақында Алматыда болған ұшақ апаты туралы білгеннен кейін, Аса Қасиетті Папа Франциск осы қайғылы жағдайдың салдарынан зардап шеккендердің барлығына көңіл айтады. Ол қаза болғандардың рухтарының мәңгілік тыныштық табуы және зардап шеккендердің жазылып кетуі үшін дұға етеді. Аса Қасиетті Папа Құдіреті күшті Құдайдан барлық адамдар үшін, әсіресе құтқару, қалпына келтіру жұмыстарына қатысатын адамдарға күш-қуат беруді және бейбітшілік сыйлауды сұрайды" - делінген Ватиканнан келіп түскен жеделхатта.
Өзбекстан Республикасының Президенті Шавкат Мирзиёев ұшақ апаты туралы хабарды зор күйзеліспен қабылдағанын жеткізді.
«Қаза болған адамдардың жақындары мен туыстарының қайғыларына ортақ екенімді және оларға менің жүрекжарды сөздерімді жеткізуіңізді сұраймын, сондай-ақ, зардап шеккендердің тезірек сауығып кетуіне тілектестік білдіремін», – деп жазған Өзбекстан Президенті.
Мемлекет басшысының және Қазақстан халқының атына өздерінің көңіл айту жеделхаттарын Қырғыз Республикасының Президенті Сооронбай Жээнбеков, Тәжікстан Республикасының Президенті Эмомали Рахмон, Түркменстан Президенті Гурбангулы Бердымұхамедов, Әзербайжан Республикасының Президенті Ильхам Әлиев, Беларусь Республикасының Президенті Александр Лукашенко, Украина Президенті Владимир Зеленский, Грузия Президенті Саломе Зурабишвили, Финляндия Президенті Саули Ниинистё, Швейцария Конфедерациясының Президенті Ули Маурер, Польша Республикасының Президенті Анджей Дуда, Сербия Президенті Александр Вучич және Словакия Президенті Зузана Чапутова жолдаған.
 
 
///
	

	Нұрсұлтан Назарбаев «Қазақ елі» монументі алаңы алдында қала жұртшылығымен кездесіп, би ұжымдарының мыңнан астам артистері қатысқан мерекелік концертті тамашалады. Сондай-ақ, концертте танымал топтар мен орындаушылар өнер көрсетті.

	Мемлекет басшысы 10 шатырдан тұратын қалашықты аралап көрді, оның әрқайсысында 2-3 этномәдени бірлестік орналасқан. Олар сәндік-қолданбалы өнер бұйымдарын, ұлттық киімдерін, музыкалық аспаптарын,  тұрмыстық заттарын, қолөнер өндірісінің көне бұйымдарын ұсынды.

	Мемлекет басшысы өз құттықтауында бүгін елімізде тамаша мейрам ­– Қазақстан халқының бірлігі күні мерекеленіп жатқанын атап өтті.

	- Бірлік адамзаттың бүкіл тарихында әрдайым бағаланды. Бірлік арқылы мемлекет пен халық зор биікке жетті, тұрмысын жақсартты, табысты дамыды. Қазақстан тәуелсіздік жылдарында бір шаңырақ астында өмір сүрді. Соның арқасында біз биік белеске көтерілдік, дамыған мемлекет құрдық, халықтың тұрмысын жақсарттық, оны күллі әлемге таныттық. Біздің отанымыз бір, тағдырымыз бір және жеріміз бір. Біздің халқымыздың барлық ұмтылыстары бірлікке негізделген. Ол адамдардың өз болашағы мен балаларының болашағына сеніммен қарауы үшін мемлекеттің қуатты, ал халықтың бақытты болуын қамтамасыз етуге бағытталған,- деді Қазақстан Президенті.

	Сөз соңында Нұрсұлтан Назарбаев қазақстандықтарға бақыт, әр шаңыраққа амандық, бақ-береке тіледі.     

	Астанада барлығы 100-ден астам этнос өкілдері тұрады, 28 этномәдени бірлестік бар, ұлты әртүрлі 568 оқушы білім алатын 11 жексенбілік мектеп жұмыс істейді.

	

	

	

///Президент мемлекеттік қолдаумен Солтүстік Қазақстан облысына қоныс аударған азаматтармен кездесті. Оларға арнап Қызылжар ауданының Чапаево ауылында баспана салу жөніндегі пилоттық жоба жүзеге асырылған болатын. Бүгін Мемлекет басшысы жаңа тұрғын үйлерді аралап көрді.
Қасым-Жомарт Тоқаев келесі жылдан бастап ауыл әкімдері тұңғыш рет сайланатынын, бұл бастама демократияның айқын көрінісі екенін айтты.
– Әкімдер ауылдағы проблемаларды бәрінен жақсы біледі. Сондықтан ауыл тұрғындары өздерінің мәселелерін ең алдымен сіздерге айтады. Көптеген арыз-шағымдарды жергілікті жерде шешуге болады. Әсіресе ауылдық жерлерде ауызсу мәселесін шешу өте өзекті. Сонымен қатар «Жұмыспен қамтудың жол картасы» бағдарламасын жүзеге асыру маңызды. Соның нәтижесінде жергілікті жерлердегі инфрақұрылым дамиды, жаңа жұмыс орындары ашылады. Облыста бұл мәселе тиісті деңгейде іске асырылып жатыр, – деді Мемлекет басшысы.
Президент мемлекеттік қызмет көрсету жүйесі мен мемлекеттік басқару мәселесіне де тоқталды.
– Мен Қазақстан халқына арнаған Жолдауымда мемлекеттік қызмет жүйесі жабық болмауы керек екенін айттым. Бізге ойы ұшқыр, ақылды жастар керек. Бізде Тұңғыш Президентіміздің саясатының арқасында өте жақсы білім алған жастар көп. Сондықтан біз Мемлекеттік қызметке жастарды шақырамыз, – деді Қасым-Жомарт Тоқаев.
Облыс әкімі Құмар Ақсақалов Президентке өзге өңірлерден көшіп келген дәрігер, мұғалім, механизатор және басқа да мамандық иелеріне гранттар берілетінін, сондай-ақ, олар жаңа жалдамалы баспанамен және жұмыспен қамтамасыз етілетінін айтты.
Ауылдарда баспана салуға бағытталған облыстағы аталған пилоттық жобаның жүзеге асырылып жатқанына екі жыл болды. Былтыр аталған жоба аясында елді мекендерде 428 үй салынса, биыл 788 баспана тұрғызылады. Былтыр облысқа 736 отбасы, барлығы 2,2 мың адам көшіп келген. Биыл 700 отбасы немесе 2,4 мың адам қоныс аудармақ.
Кездесу соңында ауыл әкімдері мен өңірге жаңадан қоныс аударып келген тұрғындар мемлекет тарапынан қолдау көрсетіліп жатқаны үшін Қазақстан Президентіне алғыс білдірді.





///Мемлекет басшысына өңірдің әлеуметтік-экономикалық дамуының негізгі көрсеткіштері мен мемлекеттік бағдарламалардың орындалу барысы туралы баяндалды.
Қазақстан Президенті азаматтардың өмір сүру деңгейін арттыру мақсатында әділ әлеуметтік саясаттың жүзеге асырылуына басымдық беру керек екенін атап өтті.   
– Облыс басшылығынан аталған мақсаттарға жету бағытында бастамалар мен нақты шаралар қабылдау талап етіледі, – деді Қасым-Жомарт Тоқаев.
Мемлекет басшысы Жамбыл облысын одан әрі дамыту туралы бірқатар нақты тапсырмалар берді. 


///Мемлекет басшысы оқу-жаттығу жүргізуге, дайындық жасауға әрі жарыс өткізуге арналған жаңа спорттық және туристік нысанмен танысты.
Республикалық шаңғы спорты базасы шаңғы стадионын, мылтықпен ату алаңын, жүзу бассейні мен жаттығу залы бар жабық спорт кешенін, трамплиннен секіруге арналған орынды, әкімшілік-тұрмыстық және басқа да мақсаттағы үй-жайларды қамтиды.
Спорт базасымен танысу барысында Қазақстан Президентіне еліміздің туризм саласын дамыту перспективалары туралы мәлімделді. «Туристік Қазақстан» бағдарламасының алдағы уақытта жүзеге асырылу және Щучинск-Бурабай курорттық аймағын әрі қарай жетілдіру жоспарлары жөнінде Премьер-Министрдің бірінші орынбасары А.Мамин, Мәдениет және спорт министрі А.Мұхамедиұлы және Ақмола облысының әкімі М.Мырзалин баяндама жасады.
Баяндамаларды тыңдаған Мемлекет басшысы Қазақстанның туристік әлеуетін арттырудың өзектілігін айтты.
– Қазіргі уақытта қазақстандықтар Отанымыздың көрікті жерлерімен таныса алатындай демалыс орындарын салу басты міндет саналады, – деді Нұрсұлтан Назарбаев.
Қазақстан Президенті Щучинск-Бурабай курорттық аймағының аумағындағы инфрақұрылымды дамытудың қажеттілігін айтты.
Сонымен қатар, Мемлекет басшысы тиісті кадрларды даярлау есебінен туристік қызмет көрсету сапасын жақсартудың маңыздылығына ерекше тоқталды.
Нұрсұлтан Назарбаев бүгінде 10 туристік аймаққа баса назар аударылатынын айтты. Бұлар – Имантау, Баянауыл, Түркістан, Алматы облысы, Шарын шатқалы, Алакөл, Каспий жағалауы және басқалары.
– Туристік нысандарға субсидия бөлу көзделіп отыр. Туристерді бәсекеге қабілетті баға болғанда ғана тарта аламыз. Біз экономиканың осы саласына зор мән беруіміз керек, – деді Елбасы.
Мемлекет басшысы өңірлердің басшыларын және инвесторларды еліміздің туристік кластерін дамыту үдерісіне белсенді атсалысуға шақырды.





///
	

	Серіктестік қызметінің негізгі бағыты өсімдік шаруашылығы мен мал шаруашылығы өнімдерін өндіру болып табылады.

	Нұрсұлтан Назарбаев ауыл шаруашылық өнімдерімен және Қостанай облысында агроөнеркәсіп кешені саласында іске асырылатын инвестициялық жобалармен танысты.

	- Біз 2012 жылы 13 миллион тонна астық жинап алуды көздеп отырмыз. Біздің сауда серіктестеріміздің талабын қанағаттандыру үшін, өткен жылғы рекордтық өнім алғанымызды ескерсек, экспорттық әлеуетіміз жеткілікті болып табылады. Біз ауыл шаруашылығына әрдайым зор көмек көрсетіп келдік және алда да көмектесетін боламыз, - деп атап өтті Қазақстан Президенті.

	Мемлекет басшысы ауыл шаруашылық өнімдерін жаңа технология бойынша өндіруге ерекше назар аударуға шақырды, сондай-ақ мал шаруашылығында заманауи технологияны қолданудағы оң тәжірибені агроөнеркәсіп кешенінің өзге саласына ауыстыру қажеттігін атап көрсетті.     

	Қостанай облысының әкімі Нұралы Сәдуақасов Қазақстан Президентіне өңірде астық жинау науқанын іске асыру барысы туралы баяндады.  

	«Шеминовка» ЖШС 2011 жылы астықтың өнімділігін гектарына 30 центнерге арттырды, ал мал шаруашылығында 2012 жылдың 7 айында 1 666 тонна сүт және 156 тонна ет өндірілді. Кәсіпорында жұмыс істейтіндер саны 195 адамды құрайды. 

///Қасым-Жомарт Тоқаев инвестиция тарту, жаңа жұмыс орындарын ашу, инфрақұрылымды дамыту, шағын және орта бизнестің өркендеуіне жағдай жасау, сондай-ақ, экологияны қорғау әкімдердің жұмысындағы негізгі көрсеткіш екенін айтты.
– Алматының атқарар рөлі өте маңызды. Қалада басқа өңірлерге үлгі болатындай көп жұмыс атқарылып жатыр. Дегенмен, қаланы әрі қарай дамыту, халықтың әл-ауқатын арттыру, тұрмыс сапасын жақсарту – күн тәртібінен түспейтін міндет екенін ұмытпағанымыз жөн, – деді Мемлекет басшысы.
Қасым-Жомарт Тоқаев оңтүстік астананы дамытудың бірқатар нақты міндеттерін атап өтті.
Президент бизнес пен инновацияны дамыту есебінен қала экономикасының жоғары өсімін қамтамасыз етудің маңыздылығын басты міндет ретінде айтты. Аталған бағыт бойынша қаладағы атқарылған жұмыстарға тоқталған Мемлекет басшысы қаланың индустриялық аймағында 33 компания тіркелгенін және 156 миллиард теңгеден астам инвестиция салынғанын мысалға келтірді. Сонымен қатар Президент аталған аймақ құрылған 7 жыл ішінде небары 6 жаңа кәсіпорын іске қосылғанын, биыл тек 1 шағын зауыт қана жұмыс істей бастағанына назар аударды.
Осыған орай Қасым-Жомарт Тоқаев қала әкіміне индустриялық аймаққа, әсіресе, жоғары технологиялық және экспортқа бейімделген жаңа жобалар тартуға кеңес берді.  
Мемлекет басшысы инновацияны дамытудың және тың жобаларды енгізудің маңыздылығына тоқталып, қалада жетекші университеттер шоғырланғанын және ғылыми әрі кадрлық әлеуеті жақсы екенін атап өтті. Бұл ретте ол осы салада маңызды әзірлемелердің жоғына назар аударып, Алматыдағы «Инновациялық технологиялар паркі» арнайы экономикалық аймақтың әлеуетін пайдалануды тапсырды.  
Қазақстан Президенті қаладағы бизнес ахуалды жақсарту және оның инвестициялық тартымдылығын арттыру жөніндегі жұмыстарды жандандыруды тапсырды. 
– Егер біз еліміздегі ірі қалалардың, жалпы еліміздің инвестициялық және туристік тартымдылығын шынымен арттырғымыз келсе, жуық арада шетелдіктерді көші-қон полициясы органдарында міндетті тіркеу сияқты анахронизмнен құтылу керек, – деді Қасым-Жомарт Тоқаев.
Баяндамада шағын және орта бизнестің дамуына кедергі келтіретін проблемаларды шешудің маңыздылығын атап өтті.
– Кәсіпкерлерге жүргізілген сауалнама нәтижесінде көптеген көрсеткіштер бойынша қала жергілікті атқарушы органдар жұмысының тиімділігі, сыбайлас жемқорлықтың таралуы, тексерулердің негізділігі жөнінен артта қалып келеді. Шағын және орта бизнеске жан-жақты қолдау көрсету, түрлі кедергілерді алып тастау міндеті қала әкімдігінің мойнында қала береді. Алматы еліміздің басты іскерлік орталығы мәртебесін сақтауы тиіс, – деді Президент.
Мемлекет басшысы тамақ өнімдеріне, ең алдымен, нан мен ет өнімдеріне қымбаттауына жол бермеу керектігін айтты.
– Азық-түлік өнімдеріне бағаның өсуі біздің экономикамыздың осалдығының айқын көрсеткіші болып табылатынын мойындау керек. Мысалы, сыртқы нарықтарда конъюнктураның нашарлауына сілтеме жасау мүлдем орынсыз. Үкімет экономика өсімінің жаңа тетіктерін құру үшін қосымша шаралар әзірледі. Бұл шараларды мен арнайы кеңесте мақұлдадым. Оларды шұғыл түрде жүзеге асыру қажет, – деді Қасым-Жомарт Тоқаев.
Президент келесі бір маңызды міндет ретінде қала тұрғындарының әлеуметтік жағдайын айтты. Ол жұмыссыздық проблемасын, медициналық қызмет көрсету ісін жақсарту қажеттігін, сондай-ақ, жалпы білім беретін мектептер мен балабақшалардағы орын тапшылығын ерекше атап көрсетті.
Өмір сапасын арттыру мен қаланың инфрақұрылымын дамыту ісін қамтамасыз ету мәселелері де Мемлекет басшысының назарынан тыс қалмады.
– Біз Алматыны халықаралық бизнес және туризм орталығы ретінде көрсетеміз. Сондықтан қала тұрғындарының өмір сүру сапасын арттыру жөніндегі барлық жұмыс халықаралық стандарттарға сай бейімделуі тиіс. Ең бастысы, азаматтарға қалада өмір сүру қолайлы әрі жайлы болуы керек. Бұған үйге баратын жолдың болуы, әлеуметтік инфрақұрылымның жақын әрі қолжетімділігі, сапалы ауызсумен, газбен, үздіксіз электр қуатымен және жылумен қамтамасыз етілуі сияқты бірқатар факторлар әсер етеді, – деді Қасым-Жомарт Тоқаев.
Президент көшелерді жарықтандыру, аулалардың жағдайын жақсарту, арық жүйесінің жұмысын реттеу жөніндегі проблемаларды шешу үшін қала әкімдігіне тапсырма берді.
Мемлекет басшысы қаланың көлік инфрақұрылымын дамытуға байланысты жетістіктерін атап өтіп, осы саладағы бірқатар мәселелерге назар аударды. 
– Күн сайын Қаскелең, Қапшағай, Талғар жағынан және Құлжа күре жолы арқылы қалаға 200 мыңнан астам автомобиль келеді. Бұл Алматыда, әсіресе таңертең және кешкі уақыттарда кептеліс жасайды. Бұл проблеманы автожолдарды қайта салу және кеңейту арқылы ғана емес,  сондай-ақ, метро желілерінің санын арттыру және қала мен іргелес аудандарды қосатын қоғамдық көлікті дамыту арқылы шешу қажет, – деді Қасым-Жомарт Тоқаев.
Президент Алматының сейсмологиялық тұрғыдан белсенді аймақта орналасқанын айтты.
– Қала тұрғындары соңғы селді жақсы біледі. Бұл – халықты алаңдатып отырған мәселе. Қалада сел қауіпсіздігін толық қамтамасыз ете отырып, «Ақсай» және «Аюсай» шатқалдарында бөгеттер салу жұмысын бастау қажет, – деді Мемлекет басшысы.
Кеңес барысында Қасым-Жомарт Тоқаев қаланың экологиялық ахуалы мен ауаның сапасына баса мән берді. Ол қоғамдық көліктерді газға және басқа да жанармайдың экологиялық түрлеріне көшіру ісін аяқтауды, қаланың жеке секторларын және қала маңы аймағын газдандыруды  жүзеге асыруды, ағаштарды, алма бақтарын заңсыз отау мәселесіне бақылау орнатуды, сондай-ақ, қаланы көгалдандыру және Алматы апортын қайта қалпына келтіру жұмыстарын жандандыруды тапсырды.
Президент өз сөзінде Көк Жайлау тау шаңғысы курортын салу мәселесіне нүкте қойды.
– Бұл мәселеге қайта-қайта оралмау үшін осы жобамен айналысуға тыйым саламын. Оның үстіне барлық кәсіби экологтар да оған қарсы шығуда, – деді Мемлекет басшысы.
Қасым-Жомарт Тоқаев мегаполистің туристік әлеуеті туралы айта келіп, туристік өнімдерді өте жоғары деңгейде дамыту үшін Алматының әлеуеті зор екенін атап өтті. Бұл тау, мәдени, этнографиялық туризм сияқты, іскерлік туризмге де қатысты. Президент 2025 жылға дейінгі туристік саланы дамытудың мемлекеттік бағдарламасында Алматы өңірінің тау кластері басым бағыт болып белгіленгенін айтты.
– Үкімет пен қала әкімдігіне таулы аймақтардың жоспарын жүзеге асыру ісін бастауды тапсырамын. Бұл жоба 2 миллиард доллардан астам инвестиция тартып, кемінде 30 мың жұмыс орнын аша алады. Бұл ретте барлық шешімдер халықтың пікірін ескере отырып қабылдануы қажет екеніне назар аударамын, – деді Президент.
Мемлекет басшысы қоғамдық қауіпсіздікті қамтамасыз ету мәселелеріне де тоқталды.
– Өкінішке қарай, Алматы қылмыс деңгейі бойынша елімізде бірінші орында тұр. Бұл жерде ұсақ құқық бұзушылықтар – ұрлық пен бұзақылықтың үлесі басым. Олардың көптігі соншалық, қала тұрғындары бұл жағдайды қылмыс жайлап алғандай қабылдайды. Бұл – қала тұрғындарын толғандыратын басты мәселелердің бірі, – деді Қасым-Жомарт Тоқаев. 
Президент сөзінің соңында Алматы қаласы Елбасының көрсеткен қолдауының арқасында дамудың жоғары көрсеткіштеріне қол жеткізгенін атап өтіп, алға қойылған мақсаттарға жету үшін күш жұмылдыруға шақырды.
Сонымен қатар кеңесте Премьер-Министрдің бірінші орынбасары Әлихан Смайылов, Алматы қаласының әкімі Бақытжан Сағынтаев, Президенттің көмекшісі Аида Балаева, сондай-ақ, Индустрия және инфрақұрылымдық даму министрі Бейбіт Атамқұлов сөз сөйледі. 











///
	- Лондондағы ХХХ жазғы Олимпиада ойындарында бокстан алтын медальға ие болуың құтты болсын!

	Жеңісің арқылы сен отандастарыңа зор қуаныш сыйлап, елімізге деген ерекше мақтаныш сезімін туғыздың. Мұндай тамаша жеңістер спорт шыңдарының күн сайынғы қажырлы әрі жанкешті еңбекпен ғана игерілетінін жас қазақстандықтарға сөзбен емес, іспен дәлелдеудің жақсы үлгісі болып табылады.

	Мықты денсаулық пен бақыт, әрбір ісіңе сәттіліктер тілеймін, - делінген жеделхатта.
///
	 

	Нұрсұлтан Назарбаев жиналысқа қатысушылар алдында сөйлеген сөзінде 1991 жылдық 16 желтоқсанында әлем ұлттары шоқжұлдызында жаңа жұлдыз – Қазақстан Республикасы жарқырап жанғанын атап өтті.

	– Бұл күні біз өзіміздің қазақстандық жолға қадам бастық. Біз ұлы миссияны іске асырдық – Тәуелсіздікті алғаш жариялағандар қатарында болдық. Уақыт зымырап өтуде. Егемен Қазақстан дүниеге келгеннен кейінгі оқиғалардың бәрі енді Мәңгіліктің еншісіне кетіп бара жатқан Тарих. Ол уақытты біз қазіргі ұлы жетістіктермен салыстыра отырып бағалаймыз. Бұдан жиырма екі жыл бұрын біз экономиканы көтеруді ғана армандаған едік. Ал биыл Қазақстан әлемнің бәсекеге ең қабілетті 50 елінің қатарына қосылды, – деді Қазақстан Президенті.

	Мемлекет басшысы халқымыз үшін қашанда жеті санының орны ерекше екенін айтты.

	– Еліміздің жаңа ғасырдағы жаңа бағдары – «Қазақстан 2050» стратегиясы да жеті басымдықтан тұрады. Тәуелсіздіктің тартуы ретінде халқымыз құн жетпес жеті қазынаға ие болды. Бірінші қазына – қасиетті де беделді еліміз, Мәңгілік Еліміз. Дау-дамайсыз шешімін тапқан он төрт мың шақырымнан астам шекарамыз Отанымызды біртұтас елге айналдырды. Көршімен тату, алыспен сыйлас ел болып отырмыз, – деді Нұрсұлтан Назарбаев.  

	Қазақстан Президенті екінші қазынамыз ретінде ел бірлігін атап өтті.

	– Біз туған елімізді бейбітшілік бесігіне айналдыра білдік. Елімізде тыныштық арқылы тұрақтылық, татулық арқылы тұтастық салтанат құрды. Бірлік, береке – біздің басты байлығымыз, құн жетпес қазынамыз. Егер тұғырымыз – тыныштық, тірегіміз – тұрақтылық, тілегіміз – татулық болса, онда еліміз тарихтан лайықты орнын алады. Тәуелсіздік халқымызды бейбітшілік пен келісімнің сақтаушысы – Ассамблеяның бірыңғай шаңырағының астына топтастырды. Біздің рухани бірлігіміз – зайырлы мемлекет пен қоғамның басты іргетасы, – деді Мемлекет басшысы. 

	Нұрсұлтан Назарбаев үшінші қазынамыз мәдениетіміз бен туған тіліміз болып саналатынына тоқталды.

	–  Қазір қазақ тілін көрші елдерден өзге Әзербайжан мен Армения, Беларусь, Польша, Мажарстан, Оңтүстік Корея, Германия, Ұлыбритания, АҚШ мемлекеттерінің белді оқу орындарында оқытады. Бұл мемлекеттердің қатары жыл өткен сайын толығуда. Әйгілі Кембридж университетінде қазақ тілі, тарихы мен мәдениеті туралы арнайы пән бар. Тәуелсіздіктің арқасында ұлттық мәдениетіміз қайта жаңғырды. Біз «Мәдени мұра» бағдарламасын жүзеге асырып, кеткенімізді келтірдік, кемдігімізді толтырдық. Біздің өнеріміз бен бай мәдени мұрамыз әлемдік рухани байлықтың бір бөлігіне айналды, – деді Қазақстан Президенті.

	Мемлекет басшысы Тәуелсіздігіміздің төртінші қазынасы индустриялық-инновациялық экономика екенін айтты.

	– Бүгінде жеріміздің байлығы барша халыққа тиесілі және соған қызмет етеді. Халықаралық сарапшылардың бағалауы бойынша, биыл Қазақстан минералдық ресурстарды басқару жөніндегі әлемдік рейтингте 19-шы орынға көтерілді. Біз жаhандық дағдарыстардан жақсы сабақ алдық. XXI ғасырдағы ұлттың табысты жолының бәрін индустриялық қуат пен инновация анықтайды, – деді Нұрсұлтан Назарбаев.   

	Қазақстан Президенті бесінші қазына ұлттық байлығымыздың түп негізі – Жалпыға Ортақ Еңбек Қоғамы екенін атап көрсетті.

	–Қазақстан және қазақстандықтардың қазіргі жетістіктерінің  барлығына біз қажырлы еңбегімізбен жеттік. Еңбек адамды мәртебелі, ал елді ұлы етеді, – деді Мемлекет басшысы.      

	Нұрсұлтан Назарбаев алтыншы қазынамыз мемлекеттің қуатын архитектуралық тұрғыдан танытқан Астана болып табылатынын жеткізді.

	– Оның жаңа орамдарында, саябақтарында және сәулеткерлік жауhарларында біздің Тәуелсіздігіміздің ұлы тарихы айнадағыдай көрініс тапқан. Сондықтан Астанаға деген сүйіспеншілік – Отанға деген перзенттік сезім. Бұл – жаңа қазақстандық патриотизмнің алтын арқауы, – деді Қазақстан Президенті.

	Мемлекет басшысы жетінші қазына жаһандық жауапкершілік пен барша адамзаттық бастамалар екеніне тоқталды.

	Салтанатты жиын соңы мерекелік концертке ұласты, сондай-ақ Қазақстанның Тәуелсіздік күні құрметіне салтанатты қабылдау өтті. 

	Сөздің толық мәтінін мына жерден қараңыз.



///Мемлекет басшысына еліміздің Қарулы Күштерінің қазіргі ахуалы мен армия алдына қойылған міндеттердің орындалуы жөнінде есеп берілді.
Нұрсұлтан Назарбаев Қарулы Күштерді жасақтау қарқынды жүргізіліп келе жатқанына тоқталып, бұл жұмысты жалғастыру қажеттігін атап өтті.
– Қыста да, жазда да әскери оқу-жаттығу шаралары өткізілді. Әскеріміздің жауынгерлік дайындығының деңгейі жоғары. Тәртіп жақсарғаны байқалады, – деді Елбасы.
Қазақстан Президенті әскерді қару-жарақтың және әскери техниканың жаңа түрлерімен қайта жарақтандыру, әскери қызметшілерді әлеуметтік қамсыздандыру, еліміздің аумақтық қауіпсіздігі мен әуе шабуылына қарсы қорғаныс жүйесін дамыту мәселелеріне назар аударды.
С.Жасұзақов Мемлекет басшысына әскердің жауынгерлік қабілеттігі деңгейін, Қазақстан әскері қатарындағы тәртіп пен құқықтық тәртіпті сақтау шараларының атқарылу барысы туралы мәлімдеді.
– Бүгінде Қарулы Күштер қатары 93% деңгейінде жасақталды. Салыстырмалы түрде алсақ, бұл көрсеткіш 2015 жылы 89% болған еді. Қазіргі уақытта офицер, сержант және қатардағы сарбаз құрамдарын жасақтау үшін әскерге келісімшарт бойынша шақыру жұмыстары жүргізілуде. Мерзімді әскери қызмет қатарына алынатындар санын арттырдық. Биыл әскердің барлық түріне 34 мыңға жуық мерзімді әскери қызметшіні шақыру жоспарланып отыр, – деді Қорғаныс министрі.
Нұрсұлтан Назарбаев кездесу қорытындысы бойынша бірқатар нақты тапсырмалар берді.

///
	 

	Сапар барысында бірқатар нысандарды аралау, сондай-ақ облыс жұртшылығы өкілдерімен кездесу жоспарланған.
///Елші Қазақстан мен Қытай арасындағы стратегиялық серіктестіктің қазіргі ахуалы мен келешегі жөнінде өз ойын ортаға салды, сондай-ақ биыл қыркүйекте ҚР Президентінің ҚХР-ға жасайтын алғашқы мемлекеттік сапарына дайындық барысы туралы баяндады.
Президенттің пікірінше, алдағы сапар – қазақ-қытай қатынастарындағы маңызды оқиға. Қасым-Жомарт Тоқаев Қазақстан тәуелсіздігін алған сәттен бастап екі ел арасында екіжақты ықпалдастық пен халықаралық күн тәртібіне қатысты барлық мәселелер бойынша ашық әрі сындарлы диалог орнағанын айтты.
Мемлекет басшысы осы дәстүрді жалғастыру керектігін атап өтті. «Қазақстан ҚХР-мен жаңа технология, ауыл шаруашылығы, сондай-ақ мәдени-гуманитарлық салалары бойынша ынтымақтастықты дамытуға мүдделі», – деді Қасым-Жомарт Тоқаев. 



///Қасым-Жомарт Тоқаевқа өңірдің әлеуметтік-экономикалық жағдайы және Президенттің Қазақстан халқына Жолдауын жүзеге асыру барысы туралы баяндалды.
Мемлекет басшысы Жолдауда белгіленген әлеуметтік шараларды орындаудың және пандемия жағдайында шағын және орта бизнесті қолдаудың маңыздылығын атап өтті.
Президентке тұрғындарды, әсіресе әлеуметтік аз қамтылғандар санатындағы  азаматтарды «5-10-20» және «7-20-25» бағдарламалары аясында баспанамен қамту жөнінде ақпарат берілді.
Сонымен қатар ауыл шаруашылығы саласын дамыту  және инвестиция тарту мәселелері талқыланды. Облыс әкімі ішкі туризмді одан ары дамыту, пандемия жағдайында оқу үдерісін ұйымдастыру шаралары туралы айтты.
Кездесу соңында Мемлекет басшысы облыстың белгіленген әлеуметтік-экономикалық көрсеткіштерін қамтамасыз етуді тапсырды.


///Қазақстан Президенті Қасым-Жомарт Тоқаев  «Орталық Азия – Корея Республикасы» форумының 12-отырысына қатысу үшін Нұр-Сұлтан қаласына келген Корея Республикасының Сыртқы істер министрі Кан Гён Хваны қабылдады.
Тараптар екіжақты стратегиялық серіктестіктің қазіргі ахуалы мен перспективасы, сондай-ақ, жоғары деңгейде жасалған уағдаластықтардың жүзеге асырылу барысы жайында пікір алмасты.
Мемлекет басшысы Қазақстан мен Оңтүстік Корея арасындағы сауда-инвестициялық және технологиялық қарым-қатынастардың, сонымен қатар, мәдени-гуманитарлық байланыстардың қарқыны жоғары екенін атап өтті.
– Президент Мун Чжэ Иннің сәуір айындағы сапары өте жемісті болды. Сапар барысында қол қойылған «Самал жел» бағдарламасы екі ел арасындағы ынтымақтастықтың дамуына тың серпін береді деп санаймыз. Біз экономика және бизнес салалары бойынша ықпалдастықты одан әрі арттыра беруге ниеттіміз, – деді Қасым-Жомарт Тоқаев. 
Өз кезегінде оңтүстік кореялық дипломат өз елінің Президенті Мун Чжэ Иннің сәлемін жеткізіп, Қазақстанмен серіктестікті екіжақты, сондай-ақ, өңірлік негізде де әрі қарай дамытуға дайын екендерін растады.
– Келесі жылы біздің елімізге жасайтын сапарыңызды асыға күтеміз. Біздің Президентіміздің Қазақстанға жасаған сапарының нәтижесі өте жемісті болды. Осы сапар аясында қол жеткізілген уағдаластықтар өзара ықпалдастықты одан әрі нығайтудың нақты бағыттарын айқындады. Оны екі мемлекеттің тиісті органдары сәтті іске асырып жатыр. Барлық мәселе өз жолымен дамуда. Сіздің Оңтүстік Кореяға жасайтын сапарыңыз ынтымақтастығымыздың көкжиегін кеңейте түседі деп сенеміз және ол үшін барлық күш-жігерімізді жұмсаймыз, – деді Кан Гён Хва.



///
	

	Қазақстан Президенті Зияткерлік мектепті аралау барысында ақпараттық стендпен танысып,  оқу орнының педагогикалық ұжымымен және оқушылардың ата-аналарымен кездесті.  

	Мемлекет басшысы кездесуге жиналғандардың алдында сөйлеген сөзінде  Қазақстанда 20 зияткерлік мектеп салынатынын атап өтті.

	- Бұл мектептер ең дарынды балаларды тәрбиелейтін болады. Ол мектептерде еркін ойлауға үйретеді, олардан көшбасшылар дайындау үшін зерттеумен айналысатын оқушыларды ынталандырып отырады. Мектептер ең озық жабдықтармен жабдықталған, онда білім алу үшін қажетті нәрсенің бәрі бар. Олар үздік университеттерге түсе алатын балаларды дайындайды, - деп атап өтті Нұрсұлтан Назарбаев.        

	Сонымен қатар, Қазақстан Президенті мемлекет білімге ерекше назар аударып отырғанына тоқталды.  

	- Бұрын бізде осындай мектептер тұрғызуға мүмкіндіктер болған жоқ. Жиырма бірінші ғасыр – білім мен ғылымның ғасыры. 20-30 жылдан кейін мүлде басқа уақыт келеді, үшінші индустриялық төңкеріс болған кезде мүлде өзгеше технология пайдаланылатын болады. Барлық технологиялық жаңалықты игеру үшін ерекше адамдар қажет. Бізге Қазақстанды XXI ғасырға бастайтын адамдар керек, - деп атап көрсетті Қазақстан Президенті.    

	Көкшетау қаласындағы Зияткерлік мектеп 2009 жылы «Тұңғыш Президенттің 20 зияткерлік мектебі» мемлекеттік бағдарламасы аясында Қазақстан Республикасының Президенті Н.Ә.Назарбаевтың бастамасымен құрылған.  

	Мектептің жалпы көлемі 12 мың шаршы метрден астам. Мектептің 510 оқушысы Қазақстан Республикасы Президентінің гранты бойынша оқып жатыр. Мектепте мультимедиялық сыныптар, робот техникасы кабинеті, хореография, спорт және жаттығу залдары бар, сондай-ақ 34 қосымша білім беру үйірмесі және 8 спорт секциясы жұмыс істейді. Оқушылар бірнеше рет республикалық, халықаралық олимпиадалардың, шығармашылық және ғылыми конкурстардың жеңімпаздары мен жүлдегерлері болды.

///Мемлекет басшысы Қасым-Жомарт Тоқаев Қостанай облысындағы балмұздақ және ашытылған сүт өнімдерін өндіретін «Милх» жауапкершілігі шектеулі серіктестігінің өндірісімен танысты.
Президентке пастерленген сүт өндірісі мен қайта өңдейтін заманауи жабдықтар көрсетілді. Кәсіпорын тәулігіне 130-150 тонна сүт өңдеуге қауқарлы.
Кәсіпорын сүт өнімдерінің 120-дан астам түрін шығарады, олардың 30% Ресейдің шекаралас аймақтарына экспортталады. Өндірісте 710 адам тұрақты түрде жұмыс істейді. Шикізатты облыстағы 12 мыңнан астам жеке шаруа қожалықтарынан сатып алады.
Қасым-Жомарт Тоқаев компанияның өндіріс қарқынын арттырудың жоспарымен танысып, сапалы әрі бәсекеге қабілетті өнім шығаруға мүмкіндік беретін заманауи технологияларды енгізудің маңыздылығын атап өтті.
Президент Қазақстан халқына арнаған Жолдауында агроөнеркәсіп кешенін дамытуға қатысты бірқатар міндеттер қойған болатын. Бүгін кәсіпкерлерді Жолдауды жүзеге асыруда белсенділік танытуға шақырды.
– Жолдаудың әр сөзін ой елегінен өткізіп отырып, жұмыс істедім. Бұл құжат менің өз қаламымнан шықты. Артық айтылған ештеңе жоқ, бәрін іске асыруға болады. Барлық басшыларды, кәсіпкерлерді Жолдауды толық жүзеге асыруға белсенді атсалысуға шақырамын, - деді Қасым-Жомарт Тоқаев.
Президент Жұмыспен қамтудың жол картасын іске асырудың да маңызды екенін атап өтті.
– Жұмыспен қамтудың жол картасы мемлекет пен Үкіметке қойылған міндеттерді жүзеге асыру тұрғысынан өте маңызды. Белгілі себептерге байланысты шешімін таппаған көптеген міндеттер, қазіргі уақытта, Жұмыспен қамтудың жол картасы арқылы орындалуда. Тұрғын үй коммуналдық шаруашылығы да, әлеуметтік инфрақұрылым мәселелері де шешімін тауып келеді, – деді Президент.
Мемлекет басшысы сөз соңында кәсіпорын басшылығына қайырымдылық және әлеуметтік жобаларды іске асырғаны үшін алғыс білдірді. Кездесуге қатысушылар Президент бастамасы бойынша өткізіліп отырған реформаларға қолдау білдіріп, Жолдауда айтылған мақсаттарға қол жеткізуге белсенді атсалысуға дайын екендерін айтты.








///Кездесу барысында Мемлекет басшысына Ұлттық банктің 2016 жылғы қызметінің қорытындылары жөнінде есеп беріліп, алдағы кезеңге арналған жоспарлар таныстырылды.
Сондай-ақ, кеңеске Қазақстан Президентінің әлеуметтік-экономикалық мәселелер жөніндегі көмекшісі Ә.Смайылов, Ұлттық банк төрағасы Д.Ақышев, Ұлттық экономика министрі Т.Сүлейменов, Қаржы министрі Б.Сұлтанов және Ұлттық банк төрағасының орынбасарлары қатысты.
Нұрсұлтан Назарбаев әлемдік экономикалық дағдарыс жағдайында Ұлттық банк пен еліміздің қаржы жүйесі тұрақты жұмыс істеп жатқанын атап өтті.
– «Қазақстанның үшінші жаңғыруы: жаһандық бәсекеге қабілеттілік» атты жолдауда Үкімет пен Ұлттық банктің алдына әлемнің дамыған 30 елінің қатарына қосылу жөнінде міндет қойылды. Ол үшін Оңтүстік Корея сияқты әлемнің бірқатар елдерінің табысты тәжірибесіне сүйену қажет. Бірақ инфляцияны кезең-кезеңімен төмендету 3-4% деңгейінде болуға тиіс, – деді Қазақстан Президенті.
Елбасы қаржы секторындағы тұрақтылыққа қауіп төндіріп отырған, үнемі кездесетін қатерлерге назар аударып, ұлттық экономиканы дамытудың қазіргі қарқыны жеткізіліксіз екенін айтты.
– Бұл мәселені шешу үшін макроэкономикалық тұрақтылыққа, банк секторын сауықтыруға және қор нарығын дамытуға бағытталған шаралар қабылдау қажет. Қойылған міндеттерді іске асыруда Ұлттық банк басты рөл атқарады, – деді Мемлекет басшысы.
Д.Ақышевтің мәліметіне сәйкес, 2016 жылдың қорытындысы бойынша инфляция 13,6%-дан 8,5%-ға төмендеген. Биылғы наурызда бұл көрсеткіш 7,7% болды.
– 2017 жылдың соңында инфляция деңгейі 7%-ға жетіп, 2018 жылы одан әрі төмендейді деп жоспарлануда. Инфляция қарқыны бәсеңдеп келеді. Айырбас бағамының аздаған ауытқулары орын алып отыр. Бұл ретте ол толығымен негізгі факторларға тәуелді. Ұлттық банк тарапынан былтырғы қыркүйектен бастап интервенция жүргізілмегенін атап өткен жөн, – деді Ұлттық банк төрағасы.
Нұрсұлтан Назарбаевқа 14 млрд АҚШ доллары көлемінде рекордтық мөлшердегі шетел инвестициясы келгені және еліміздің сыртқы қарызы азайғаны туралы мәлімделді.
Д.Ақышев Қазақстан Президентіне Ұлттық банк пен Ұлттық қор резервтерінің ахуалы, монетарлық саясаттың іске асырылу барысы, валюта нарығының жағдайы, банк секторы мен қор нарығының дамуы, Бірыңғай жинақтаушы зейнетақы қорының қызметі, банк көрсететін қызметтердің цифрландырылуы, сондай-ақ осы саладағы жаңа сын-қатерлер туралы баяндады.
– Еліміздің банк секторын сауықтыру жөнінде шаралар қабылдауды тездету керек. Қажет болған жағдайда, акционерлер өз банктерін нақты ақша арқылы қайта капиталдандыруға тиіс. Сондай-ақ, олар әлсіз банктерді біріктіруге бейімделуі тиіс, – деді Елбасы.
Мемлекет басшысы ипотекалық қарыз проблемаларын қайта қаржыландыру бағдарламасының іске асырылу мәселелеріне ерекше тоқталып, азаматтардың қаржылық жауапкершілігін арттырудың маңыздылығын атап өтті.
Кездесу соңында Нұрсұлтан Назарбаев Д.Ақышев ұсынған есепті мақұлдап, бірқатар нақты тапсырма берді.
– Үкімет пен Ұлттық банкке бұған дейін жүктелген міндеттерді шешу жөнінде келісілген іс-қимылдар әзірлеу тапсырылады. Отандық және халықаралық деңгейдегі былтырғы тәжірибені ескеріп, айырбас бағамы өзгеруінің түрлі жағдайындағы іс-қимылдың нақты алгоритмі пысықталсын. Экономиканы ұзақ мерзімге несиелеу көлемін арттыру мақсатымен шұғыл депозиттерді көбейту шаралары әзірленсін. Қор нарығын дамыту жөніндегі жұмыстарды жандандырып, валюталық ипотекалық қарыз алушылардың проблемаларын шешу жөнінде ұсыныстар енгізілсін, – деді Қазақстан Президенті.

///
	 

	Мемлекет басшысының Жарлығымен Серік Нығметұлы Ахметов басқа жұмысқа ауысуына байланысты Қазақстан Республикасының Қорғаныс министрі қызметінен босатылды.

	*  *  *

	Мемлекет Басшысының Өкімімен Әділбек Рыскелдіұлы Жақсыбеков Қазақстан Республикасы Қауіпсіздік Кеңесінің хатшысы міндетін уақытша атқарудан босатылды.

	*  *  *

	Мемлекет Басшысының Өкімімен Қазақстан Республикасы Қауіпсіздік Кеңесі хатшысының орынбасары – Қазақстан Республикасы Қауіпсіздік Кеңесі хатшылығының меңгерушісі Азамат Құрманбекұлы Әбдімомынов Қазақстан Республикасы Президентінің көмекшісі – Қауіпсіздік Кеңесінің хатшысының міндетін уақытша атқарушы  болып тағайындалды.
///Жеделхатта Пәкістандағы ұшақ апаты салдарынан адамдардың қаза болғаны туралы хабарды Мемлекет басшысының зор күйзеліспен қабылдағаны айтылған.
Нұрсұлтан Назарбаев орны толмас қайғыға ортақтасып, Қазақстан халқының және жеке өзінің атынан қаза болғандардың туыстары мен жақындарына, сондай-ақ барша Пәкістан халқына көңіл айтты.
///Кездесуде Талғат Донақов Президентке Жоғары Сот Кеңесінің 2019 жылғы жұмыстарының қорытындылары жайында баяндады.
Мемлекет басшысына еліміздегі сот корпусының ахуалы, судьяларды іріктеу ісін қатаңдату және соттардың кадрлық резервін қалыптастыру бағытында қабылданған шаралар туралы мәлімет берілді.
Кездесу соңында Қасым-Жомарт Тоқаев Талғат Донақовқа бірқатар нақты тапсырма берді.


///Кездесу барысында Мемлекет басшысына «Қазақстанның үшінші жаңғыруы: жаһандық бәсекеге қабілеттілік» атты жолдауды іске асыру бағытында  Үкіметтің атқарып жатқан жұмысы туралы есеп берілді, сондай-ақ 2017 жылғы бірінші тоқсанның қорытындысы бойынша мемлекеттік және салалық бағдарламалардың орындалуы жөнінде мәлімет ұсынылды.
Нұрсұлтан Назарбаев бұған дейін бекітілген даму бағдарламаларын іске асырудың маңыздылығын, олардың орындалуына сапалы бақылау жасау қажет екенін атап өтті.
– Бірінші тоқсанның қорытындысы бойынша еліміздің экономикасы 3%-ға өсті. Бұл – бағдарламаларымыздың жүзеге асырылу нәтижесі. Осы бағыттағы жұмыстарды жалғастыру қажет және жыл соңына дейін көрсеткіштерді арттырып, оларды тиімді деңгейде сақтап қалу керек. Бұған қажетті алғышарттар бар, – деді Қазақстан Президенті.
Сондай-ақ, Елбасы алдағы іс-шаралар жайына тоқталып, оларды ойдағыдай өткізу үшін жан-жақты дайындық пен бақылау жүргізу қажет екенін айтты.
– Таяуда Қазақстанға Түрікменстан басшылығының сапармен келуі жоспарлануда. Алдымызда Астанада өтетін Шанхай ынтымақтастық ұйымының саммиті, «ЭКСПО-2017» халықаралық көрмесі бар. Сонымен қатар, еліміздің одан әрі дамуының басты мақсаттары туралы да ұмытпау керек, – деді Мемлекет басшысы.
Бұдан бөлек, Нұрсұлтан Назарбаев «Болашаққа бағдар: рухани жаңғыру» атты бағдарламалық мақалада қойылған міндеттерді іске асырудың маңыздылығын атап өтті.
Қазақстан Президенті алдағы жұмыстар аясында Үкіметке жүктелген жауапкершіліктің жоғары екеніне тоқталып, бұл үдеріске жұртшылықты, соның ішінде зиялы қауым, жастар, үкіметтік емес сектор өкілдерін тарту қажет екенін айтты.
– «Болашаққа бағдар: рухани жаңғыру» атты мақала көп жылдан бері ойда жүрген болатын. Қазіргі уақытта мақалада қойылған міндеттерді нақты іске асыру жөніндегі жоспар әзірленуде. Қаражат қажет ететін жобалар да бар. Алайда, олардың көбі республикалық бюджеттен қосымша қаржы бөлуді қажет етпейді, – деді Елбасы.
Мемлекет басшысы көптеген қазақстандықтардың айтылған бастамаларды қызу қолдап отырғанына назар аударды.
– Күн сайын маған еліміздің әр өңіріндегі жұртшылық өкілдерінен мақаладағы ұсынылған шешімдерге қолдау білдірген көптеген жеделхаттар келіп жатыр. Олардың қатарында түрлі шығармашылық ұжымдар, зиялы қауым өкілдері және жастар да бар, – деді Нұрсұлтан Назарбаев.
Қазақстан Президенті рухани жаңғырудың белгіленген бағыттары бойынша жүргізілетін жұмыстар жоғары сапалы деңгейде орындалуға тиіс екенін атап өтті.
Б.Сағынтаев Елбасыға бірінші тоқсанның қорытындысы бойынша қысқа мерзімді экономикалық көрсеткіштердің өсіп келе жатқаны туралы баяндады. Премьер-Министрдің мәліметіне сәйкес, өнеркәсіптің тау-кен саласындағы және қайта өңдеу секторларындағы көрсеткіштер жоғары деңгейге жетті.
Сондай-ақ, Б.Сағынтаев Мемлекет басшысына Үкімет әкімдіктермен, ірі холдингтермен және компаниялармен бірлесіп қолға алған технологиялық жаңғыру жөніндегі жол қартасының әзірлену барысы туралы мәлімдеді.
Кездесу соңында Нұрсұлтан Назарбаев бірқатар нақты тапсырма берді.

///Алматы қаласының әкімі Бақытжан Сағынтаев Мемлекет басшысы Қасым-Жомарт Тоқаевқа «Алматы – 2050» даму стратегиясының жобасын таныстырды.
Аталған бағдарлама бойынша Алматы қаласын әлеуметтік-экономикалық тұрғыдан дамыту, инвестиция тарту, жаңа жұмыс орындарын ашу, тұрғындардың тұрмысын жақсарту, қауіпсіз қала қалыптастыру, шаһардың шеткері аймақтарының инфрақұрылымын дамыту және басқа да көптеген маңызды мәселелер атқарылады. Сондай-ақ Алматы агломерациясы аумағының даму барысы да қарастырылған.
Қасым-Жомарт Тоқаев баспана кезегінде тұрған, Балалар үйінің 12 тәрбиеленушісіне пәтер кілттерін табыс етті.
– Баршаңызға жаңа қоныстарыңыз құтты болсын! Баспана мәселесі әрдайым мемлекеттің назарында болады. Еңбектеріңіз табысты болсын! – деді Мемлекет басшысы.
Жалпы Алматы қаласының «Көкқайнар» ықшам ауданында «Нұрлы жер» бағдарламасы бойынша баспанаға мұқтаж осындай 51 адамға тұрғын үй салынып жатыр.








///
	

	Серіктестік қызметінің негізгі бағыты өсімдік шаруашылығы мен мал шаруашылығы өнімдерін өндіру болып табылады.

	Нұрсұлтан Назарбаев ауыл шаруашылық өнімдерімен және Қостанай облысында агроөнеркәсіп кешені саласында іске асырылатын инвестициялық жобалармен танысты.

	- Біз 2012 жылы 13 миллион тонна астық жинап алуды көздеп отырмыз. Біздің сауда серіктестеріміздің талабын қанағаттандыру үшін, өткен жылғы рекордтық өнім алғанымызды ескерсек, экспорттық әлеуетіміз жеткілікті болып табылады. Біз ауыл шаруашылығына әрдайым зор көмек көрсетіп келдік және алда да көмектесетін боламыз, - деп атап өтті Қазақстан Президенті.

	Мемлекет басшысы ауыл шаруашылық өнімдерін жаңа технология бойынша өндіруге ерекше назар аударуға шақырды, сондай-ақ мал шаруашылығында заманауи технологияны қолданудағы оң тәжірибені агроөнеркәсіп кешенінің өзге саласына ауыстыру қажеттігін атап көрсетті.     

	Қостанай облысының әкімі Нұралы Сәдуақасов Қазақстан Президентіне өңірде астық жинау науқанын іске асыру барысы туралы баяндады.  

	«Шеминовка» ЖШС 2011 жылы астықтың өнімділігін гектарына 30 центнерге арттырды, ал мал шаруашылығында 2012 жылдың 7 айында 1 666 тонна сүт және 156 тонна ет өндірілді. Кәсіпорында жұмыс істейтіндер саны 195 адамды құрайды. 

///
	 

	Д.Мацуев өз хатында Классикалық музыканың бірінші халықаралық фестивалі және «Astana Piano Passion» жас пианистер конкурсы бүкіл музыка әлемі үшін тамаша оқиғаға айналғанын атап өткен.

	Хат иесінің айтуынша, бұл іс-шараның табысты өтуіне Астананың жайлылығы ерекше рөл атқарған.

	«Мен көптеген астаналарда болып жүрмін. Бүгінде Астананы әлемнің ең үздік астаналары қатарында атауға болады деп Сізді сендіргім келеді. Онда - айрықша рух, шабыт, және де Сіздің сүйіспеншілігіңіз бар. Мен кіммен кездессем де, барлығы да Сіздің бұл қаланы салып қана қоймай, оған ерекше шығармашылық шабыт сіңіргеніңізді айтады», - делінген хатта.

	Д.Мацуев Қазақстан Президентіне өзіне фестивальдің көркемдік жетекшісі болуға сенім білдіргені үшін алғысын айта келе, конкурс отыз дарынды жас пианисті танытқанын мәлімдейді.

	«Олар әлемнің үздік сахналарына шығады, бірақ олар табысқа бастаған жолы осы жерден, осы әсем қаладан басталғанын әрдайым есте сақтайтын болады», - деп атап өтілген хатта.

	Ресейлік пианист конкурс мүшелері, көрнекті музыканттар мен әлемге белгілі педагогтер біздің республикамыздың пианистерінің дайындық деңгейі жоғары екендігін атап өткеніне ерекше тоқталған.

	«Олар Қазақстанды ең беделді әлемдік музыкалық конкустарда лайықты танытатынына сенемін. Бұл балалар – Сіздің еліңіздің мақтанышы әрі болашағы», - деп жазады автор.

	Қазақстан астанасында 2013 жылғы 10-16 мамырда болып өткен Классикалық музыканың бірінші халықаралық фестивалі мен «Astana Piano Passion» жас пианистер конкурсына классикалық музыканың әлемдік шеберлері мен жас таланттар жиналды.

	Фортепиано өнері мен жас пианистер конкурсы жұлдыздарының концертін 7 мыңнан астам адам тамашалады. Конкурс өткізілген кезеңде онлайн режіміндегі трансляцияны 20 мыңнан астам адам тамашаласа, қатысушылардың өнер көрсетуінің жазбасын әлемнің түрлі елінен 100 мыңнан астам адам көрді.

	Мәдениет қайраткерлерінің пікірінше, конкурс Қазақстандағы және барлық посткеңестік кеңістіктегі музыка өнері дамуының жарқын көрсеткішіне айналды.    
///
	

	Өз сөзінде Қазақстан Президенті ТМД-ға мүше мемлекеттер ішкі істер министрлерінің алғашқы кеңесі Алматыда өткенін еске салып өтті.

	– ТМД-ның артықшылығы сол, мүше мемлекеттердің басшылары тұрақты кездесіп тұрады, түрлі мәселелер жөнінде пікірлесіп отырады. Мемлекеттердің барлығы бүгінде құқықтық тәртіпке мүдделі, онсыз ешқандай реформа да, елдердің дамуы да мүмкін емес. Сондықтан қылмыскерлер ешқайда бой тасалай алмайтынын түсінуі үшін өзара көмектің маңызы зор. Өйткені сіздер бірлесе іс-қимыл жасап, бір-біріңізге қол ұшын беріп отырсыздар. Мұның пайда да көп, қажеттілігі де сонда, – деді Мемлекет басшысы.   

	Нұрсұлтан Назарбаев Қазақстанда үшінші жыл қатарынан құқық қорғау саласында үлкен реформалар жүргізіліп жатқанын да айтып өтті.

	– Кадрларды ауқымды аттестаттау өткізілді, құқық қорғау органдарының штат санын қысқарту маңызды рөл атқарды. Осыған байланысты біз полицейлердің әлеуметтік тұрғыда қамтамасыз етілу деңгейін күрт арттырдық. Олардың еңбекақысы мен өзге де төлемақылары әскери қызметшілермен теңестірілді. Қазір Қылмыстық, Қылмыстық-іс жүргізу және Қылмыстық-атқару кодекстерінің жобалары қаралу үстінде. Оның түпкі мән-мақсаты – қылмыссыздандыру және түрмедегілер санын азайту, – деді Қазақстан Президенті.   

	Мемлекет басшысы құқық тәртібін сақтау күштерінің жұмыс сапасын бағалауға деген көзқарастағы өзгерістер туралы да хабардар етті.

	– Құқық қорғау органдарының өзге елдердің тиісті ведомстволарымен өзара іс-қимылының зор мәні бар. Сіздер қабылдайтын құжаттар, келісімдер – елдеріміздің әрқайсысы үшін маңызды жұмыс. Сондықтан мен ТМД-да Интерполдың өзіміздегі баламасын құруды ұсындым. Бұл мәселе талқыланады, егер сіздер қолдасаңыздар, мемлекеттеріміздің аумағында қылмысқа қарсы біз бірлесіп күресу үшін сондай бір құрылым құрылатын болады, – деді Нұрсұлтан Назарбаев.     

	Ішкі істер министрі Қ.Қасымов Кеңес отырысы барысында Достастық елдерінің полиция құрылымының жетекшілері 2020 жылға дейінгі ынтымақтастық тұжырымдамасы жобасын, сондай-ақ бұған дейін қабылданған қылмысқа қарсы күрестің мемлекетаралық бағдарламаларының іске асырылу барысын талқылайтынын мәлімдеді.

	– Ресей Федерациясы мен Беларусь Республикасы ішкі істер министрлерімен бірлесіп біз өзара іс-қимыл проблемасын бөлек талқылаймыз және Кеден одағы мен Бірыңғай экономикалық кеңістік аумағында министрліктеріміздің бірлескен жұмысының одан арғы бағыттарын айқындаймыз, – деді Қ.Қасымов.  

///Қазақстан Президенті Самарқандқа Өзбекстан Республикасының тұңғыш Президенті Ислам Каримовтің рухына тағзым ету үшін келді. Сапар аясында И.Каримовтің бейітіне гүл шоғын қойып, оның отбасымен жүздесу жоспарланған.
Сонымен қатар, Мемлекет басшысы Өзбекстан Республикасы Президентінің міндетін уақытша атқарушы Ш.Мирзиеевпен кездеседі.
///Кездесуде Қазақстанның Тұңғыш Президентіне Ассамблеяның қазіргі қызметі және ХХVII сессияда айтылған міндеттерді жүзеге асыру үшін қолға алынып жатқан шаралар туралы мәлімделді.
Нұрсұлтан Назарбаев Ассамблеяның тұрақтылықты сақтау және қоғамның бірлігін нығайту үшін атқарып жатқан жұмыстарының маңыздылығын атап өтті.
– Қазақстан халқы Ассамблеясы – қоғамды біріктіретін құрылым. Әр өңірде кіші ассамблеялар жұмыс істеуде, достық үйлері ашылды. Қазір еліміз үшін тұрақтылықтың маңызы зор. Тұрақтылық болмаса, барлық жетістіктерімізден айырыламыз. Сондықтан, Қазақстан халқы Ассамблеясының басты міндеті – халықтың бірлігін нығайту үшін қоғамды жұмылдыру, – деді Елбасы.
Ж.Түймебаев этномәдени бірлестіктердің Қазақстан Республикасының Тұңғыш Президентіне бейбітшілік пен келісімді сақтағаны, сондай-ақ ел экономикасын дамыту ісіндегі жетістіктері үшін зор ризашылық білдіретінін атап өтті.
 
Қазақстан Республикасының Тұңғыш Президенті – Елбасының Баспасөз қызметі

///
	

	Қазақстан Президенті лицейдің негізгі орынжайларын аралап шығып, лицей оқушыларының ант қабылдауына арналған салтанатты іс-шараға қатысты. Нұрсұлтан Назарбаев оқушыларды ант қабылдауларымен және Лицей күнімен құттықтады. 

	Мемлекет басшысы «Арыстан» лицейінің әскери бағыттағы үздік оқу орындарының бірі екенін атап өтті.

	- Тәуелсіздік жылдары Қазақстанда әскери оқу орындары көптеп ашылды. Бұл лицейдің ерекшелігі сол, ол мемлекеттік емес, жеке қаржыға салынды. Табысты бизнесмендердің өз ақшасын Отанымыздың дамуына салғаны маңызды. Лицейге түсу үшін елдің түрлі өңірлерінен келетін, тұрмысы төмен отбасылардың балаларына басымдық беріледі. Сонымен қатар, конкурс арқылы лицейге үздік оқушылар түседі, олар кейін елдің және бүкіл әлемнің ең озық университеттерінде оқитын болады. Мұндай оқу орындарында болашақ көшбасшылар тәрбиеленді, - деді Қазақстан Президенті.      

	Нұрсұлтан Назарбаев педагогтер еңбегі және өздерінің ерік-жігері арқасында лицей оқушылары ел элитасы қатарынан көрінетініне сенім білдірді.

	- Еліміз «Қазақстан-2050» Стратегиясында белгіленген міндеттерді орындау жөніндегі жаңа бағыттарды жүзеге асыруда. Бұл үшін сапалы білім алған жастар керек. Мен сіздер үшін жасалған барлық жағдаймен танысып шықтым. Сіздердің жанарларыңыздан жігер ұшқынын, сондай-ақ жақсы оқуға, биік мақсаттарға жетуге деген құлшыныс көрдім. Оқытушылар құрамы мен ата-аналарыңыз еліміздің нағыз азаматтары болуларыңыз үшін сіздерге барлығын жасайды деп ойлаймын. Мен сіздерге денсаулық және оқуда табыс тілеймін, - деді Мемлекет басшысы.       

	Рәсім аяқталғаннан соң лицей оқушылары әскери, спорттық шеберлік негіздерін, өздерінің шығармашылық жетістіктерін көрсетті.

	Іс-шара соңында Нұрсұлтан Назарбаев лицей оқушыларымен және олардың ата-аналарымен әңгімелесті.  

	Мамандандырылған «Арыстан» лицейі – заманауи оқу кешені. Онда көбінесе тұрмысы төмен және көп балалы отбасынан шыққан жасөспірімдер, сондай-ақ, республиканың барлық өңірінен жиналған жетім балалар білім алады. Лицейдің басты мақсаты – оларды болашақта жоғары оқу орындарына түсу үшін жан-жақты дайындау.

	Лицейдің 9 сынып оқушыларының антында олардың мінез-құлық негізгі құндылықтар бағдарлары мен қағидаттары көрініс тапқан.

	Мамандандырылған «Арыстан» лицейі ғимарат кешені 2011 жылы дербес жоба бойынша салынған. Қазіргі уақытта оқушылар саны –  240 адам.      

	

	

	 

	

	

	

///
	 

	Нұрсұлтан Назарбаев пен Хасан Рухани университет ғимаратын аралап, оның қызметімен танысты.

	Бұған қоса, Қазақстан мен Иран Президенттері студенттермен және оқытушы-профессорлар құрамымен кездесті. Сондай-ақ Х.Рухани олардың алдында қазіргі қоғамды дамытудағы ғылымның рөлі туралы дәріс оқыды.

	Соңында Иран Президенті құрметті қонақтар кітабына қолтаңба жазып қалдырды. 
///Қасым-Жомарт Тоқаев ШЫҰ мүше мемлекеттер басшыларының шағын және кеңейтілген құрамда өтетін отырыстарына қатысады. Саммит қорытындысы бойынша бірқатар құжаттарға қол қойылады және қабылданады деп жоспарлануда.
Сонымен қатар, Мемлекет басшысы Қасым-Жомарт Тоқаев бірқатар екіжақты кездесулер, соның ішінде Қырғыз Республикасының Президенті Сооронбай Жээнбековпен, ҚХР Төрағасы Си Цзиньпинмен, сондай-ақ, Ауғанстан Ислам Республикасының Президенті Мұхаммед Ашраф Ғанимен екіжақты кездесулер өткізеді. 


/// 
М.Земан өз құттықтауында Қазақстан Президентімен соңғы жылдарда өткен кездесулер екі ел арасындағы достық қарым-қатынастарды және ынтымақтастықтың түрлі салаларында қалыптасқан берік байланыстарды айғақтайтынын айтқан.
Сондай-ақ Чехия Президенті алдағы оқиғалар екіжақты өзара ықпалдастықты дамыту мәселелерін талқылау үшін қосымша кездесулерге мүмкіндік тудыратынына сенім білдіреді.
Соңында М.Земан Нұрсұлтан Назарбаевқа мықты денсаулық және жауапты қызметіне табыс тіледі.
 
/// 
Елбасы сауда-сауық орталығының жаңа ғимаратын аралап көрді. Сондай-ақ «Made in Kazakhstan» брэндімен өндірілген өнімдермен танысып, қазақстандық тауарлар сатып алды.
Қазақстан Президентіне қала базарлары мен көлік инфрақұрылымын қайта жөндеу барысы және жаңа сәулеткерлік жобалар туралы баяндалды.
                                                                                                                        ***
 «Dostyk Plaza» сауда-сауық орталығы 2014 жылы ашылған.  Үш қабатты кешен ғимаратында 174 дүкен, 18 дәмхана және мейрамхана, сондай-ақ 10 залдан тұратын кинотеатр бар. 




///
	

	Кездесу барысында халықаралық күн тәртібіндегі өзекті мәселелер, сондай-ақ Қазақстан мен БҰҰ-ның ынтымақтастығын одан әрі тереңдету келешегі қаралды.

	Мемлекет басшысы әлемдегі шиеленістердің келіссөздер жолымен шешілуі қажеттігіне тоқтала келе, бұл ретте БҰҰ маңызды рөл атқаруы керектігін атап өтті.

	Осы орайда, Қ.Тоқаев БҰҰ-ның қарусыздану жөніндегі Конференциясының қазіргі қызметі туралы айтты және ядролық қаруға тыйым салу мен ядролық арсеналды қысқарту үдерісіндегі Қазақстанның жетекші рөлін атап өтті.     

	БҰҰ Бас хатшысының орынбасары Нұрсұлтан Назарбаевты Астанада ЭКСПО-2017 көрмесін өткізу туралы Халықаралық көрмелер бюросы мүшелерінің шешімімен құттықтады. 

///
	 

	Кездесу барысында екіжақты ынтымақтастықты тереңдету мәселелері, сондай-ақ халықаралық күн тәртібіндегі өзекті тақырыптар талқыланды.

	Нұрсұлтан Назарбаев Қазақстанның Иранмен әрдайым өзара тиімді және жемісті ынтымақтастықты дамыту қағидатын ұстанып келгенін атап өтті.

	Өз кезегінде Х.Рухани Қазақстан Иран үшін жақын көрші әрі маңызды ел екеніне тоқталды және Қазақстан-Түркіменстан-Иран теміржолы екіжақты сауда қарым-қатынасының дамуына оң әсерін тигізеді деп үміттенетінін атап көрсетті.

	 

	 

///
	

	Кездесу барысында Қазақстан мен Германия арасындағы сауда-экономикалық ынтымақтастықты нығайтуға және оның аясын кеңейтуге байланысты кең ауқымды мәселелер, сондай-ақ Германия экономикасы шығыс комитетінің осы үдерістегі рөлі талқыланды.

	Мемлекет басшысы Э.Кордеске Қазақстан-Германия қарым-қатынастарын дамытуға белсене қатысқаны үшін алғысын айтып, бірлескен ынтымақтастықтың жаңа тетіктерін әзірлеудің маңыздылығына тоқталды.

	Э.Кордес Қазақстан мен Германия арасындағы қатынастар дамуы серпінді сипатта екенін атап өтті, сондай-ақ VI Астана экономикалық форумы аясындағы  жемісті пікір алмасуларға қанағаттанушылық білдірді.       

///
	

	Келіссөздер аясында мемлекет басшылары мемлекетаралық қатынастардың жай-күйін талқылады және халықаралық күн тәртібіндегі өзекті мәселелерді қарастырды.

	Қазақстан Президенті Қазақстан-Мексика серіктестігін, атап айтқанда, туризм индустриясы, мұнай өңдеу өнеркәсібі және ауыл шаруашылығы сияқты салаларды дамыту әлеуетіне тоқталып өтті.

	Тараптар кең ауқымдағы мәселелер бойынша екіжақты өзара іс-қимылды тереңдету туралы уағдаластыққа қол жеткізді.
///Мемлекет басшысы өзінің құттықтау жеделхатында Еуропалық одақ Урсула фон дер Ляйеннің басшылығымен ішкі және сыртқы саясатта жаңа жетістіктерге жететініне сенім білдірді.
«Келешегі бар әртүрлі салаларда Сізбен бірлесіп жұмыс істейтінімізге үміттенемін және алдағы жылдардағы маңызды бастамаларымызды жүзеге асыруда Сіздің тарапыңыздан қолдау болады деп санаймын», – деп жазды Қазақстан Президенті.
Қасым-Жомарт Тоқаев Еурокомиссия төрағасына амандық, жауапты қызметіне мол табыс тіледі.
 
///
	 

	Отан қорғаушылар күні қарсаңында Мемлекет басшысының Жарлығымен әскери және қызметтік борышын атқару кезінде батылдық пен жанқиярлық көрсеткен бір топ әскери қызметшілер, құқық қорғау және ұлттық қауіпсіздік органдары қызметкерлері Қазақстан Республикасының мемлекеттік наградаларымен марапатталды.

	Қазақстан Президенті марапатталған әскерилер мен құқық қорғау органдары қызметкерлері арасында өз өмірлерін қатерге тігіп, адамдарды құтқарып қалғандар бар екенін атап өтті.  

	– Сіздер тек өз қызметтеріңізді ғана емес, азаматтық борыштарыңызды да абыроймен атқардыңыздар, жастарға үлгі болдыңыздар. Өмірде ерлікке әрдайым орын бар екенін дәлелдедіңіздер. Араларыңызда күш-қуаты мен уақытын аямастан өз қызметінде ұдайы үздік нәтиже көрсете отырып, ұзақ жылдар қажырлы еңбек етіп келе жатқандар да бар. Отанға қалтқысыз қызмет – азаматтық ерлік пен жанқиярлылықтың шынайы көрінісі. Баршаңыз еліктеуге, үлгі алуға лайықтысыздар, сіздерге қарап жастар бой түзейді. Сіздердің істеріңіз – өз халқын сүюдің және оған адал болудың үздік үлгісі, – деді Нұрсұлтан Назарбаев.

	Мемлекет басшысы марапат алғандарға зор жауапкершілік артылатынын, олар азаматтарымыздың бейбіт өмірін қорғай жүріп, өскелең буынға үлгі болуға тиіс екенін айтты.

	 Марапатталғандар өз кезегінде Қазақстан Президентіне жоғары сенімі мен қолдауы үшін алғыстарын білдірді. Сондай-ақ, олар өз еліне қалтқысыз қызмет етуге, кәсіби деңгейі мен шеберліктерін арттыруға, мемлекеттің егемендігі мен Қазақстанның бейбіт аспанын қорғауға әрқашан әзір екендіктерін жеткізді.

	Қорғаныс, ішкі істер және төтенше жағдайлар жөніндегі министрліктер, Ұлттық қауіпсіздік комитеті, Мемлекеттік күзет қызметі, «Сырбар» сыртқы барлау қызметі, Экономикалық қылмысқа және сыбайлас жемқорлыққа қарсы күрес агенттігі (қаржы полициясы),  Бас прокуратура  және  «Қазақстанның ішкі істер органдары мен ішкі әскерлері ардагерлерінің ұйымы» қоғамдық бірлестігінің ұсыныстары бойынша барлығы 60 адам наградталды.

	Олардың ішінде ІІ дәрежелі «Даңқ» орденімен 8 адам, ІІ дәрежелі «Айбын» орденімен - 14, ІІІ дәрежелі «Айбын» орденімен - 7, «Құрмет» орденімен - 2, «Ерлігі үшін» медалімен - 8, «Жауынгерлік ерлігі үшін» медалімен - 18, «Ерен еңбегi үшiн» медалімен - 1, Қазақстан Республикасының Құрмет грамотасымен екі адам атап өтілді.

	Салтанатты рәсім барысында ІІ дәрежелі «Даңқ» орденімен  ҚР Экономикалық қылмысқа және сыбайлас жемқорлыққа қарсы күрес агенттігі (қаржы полициясы) төрағасының орынбасары М. Ахметжанов, Ішкі істер министрлігі Қылмыстық-атқару жүйесі комитетінің төрағасы  Б.Бердалин,  Қорғаныс министрлігі 68665 әскери бөлімінің командирі А.Джумакеев, Ақмола облысының прокуроры М.Исәділов, Төтенше жағдайлар министрлігінің Астана қаласы төтенше жағдайлар департаментінің бастығы М.Ысқақов және ҚР Қарулы Күштері Әуе қорғанысы күштерінің бас қолбасшысы Н.Орманбетов марапатталды.

	ІІ дәрежелі «Айбын» орденімен ҚР Мемлекеттік күзет қызметі бастығы аппаратының басқарма бастығы Р.Жамбылова, ҚР Ұлттық қауіпсіздік комитеті департамент бастығының бірінші орынбасары С.Климчук, ҚР Қорғаныс министрлігі 14776 әскери бөлімі командирінің орынбасары – бөлім орталығының бастығы А.Мұқатаев, ҚР Ұлттық қауіпсіздік комитеті Шекара қызметі жеке авиациялық эскадрильясының командирі Е.Смағұлов марапатталды.

	ІІІ дәрежелі «Айбын» орденімен ҚР Ішкі істер министрлігі Ішкі әскерлер «Оңтүстік» өңірлік қолбасшылығы 7552 әскери бөлімі атқыштар батальонының бөлімше командирі Ж.Баянбаев, ҚР Қорғаныс министрлігі 53898 әскери бөлімі авиациялық эскадрильясының (жеңіл реактивті ұшақтар) аға авиация механигі Б.Мойнов, ҚР Төтенше жағдайлар министрлігі Ақмола облысы төтенше жағдайлар департаменті «Өрт сөндіру және апаттық-құтқару жұмыстары қызметі» ММ Көкшетау қаласы № 1 мамандандырылған өрт сөндіру бөлімінің жүргізушісі Ю.Новосельцев, 0112 әскери бөлімінің бөлімше командирі  Ғ.Тойшыбаев наградталды.

	«Ерлігі үшін» медалімен ҚР Қорғаныс министрлігі 64471 әскери бөлімінің аға офицері О.Баукен, Төтенше жағдайлар министрлігі Қарағанды облысы Төтенше жағдайлар департаменті «Өрт сөндіру және авариялық-құтқару жұмыстары қызметі» ММ өрт сөндіру кезекші қызметі жетекшісінің көмекшісі М.Дүйсенбаев, Павлодар облысы ішкі істер департаменті Павлодар қаласы ішкі істер басқармасы жол-патрульдік полиция батальонының взвод командирінің орынбасары Е.Нұрғалиев, ал «Жауынгерлік ерлігі үшін» медалімен  Қорғаныс министрлігі 74884 әскери бөлімінің командирі А.Асанбай, ҚР Қорғаныс министрлігі 65229 әскери бөлімі авиациялық эскадрильясы (әскери-көліктік авиация) командирінің орынбасары Д.Гроц, ҚР Ұлттық қауіпсіздік комитеті Қостанай облысы бойынша департаментінің басқарма бастығы Ю.Евдокимов марапатталды.  

	 

	    


///
	 

	Астанада өткен Қазақстан халқы ассамблеясының XXI сессиясына қатысушылардан Мемлекет басшысы атына жылы лебізді хаттар, сондай-ақ Қазақстан халқы бірлігі күні мерекесіне байланысты құттықтаулар толассыз келіп түсуде.

	Өз хатында Қостанай облысындағы Сарыкөл ауданы халық театрының жетекшісі және режиссері В.Стародуб Ассамблея жұмысына тікелей қатысу оның маңыздылығын мүлде басқа қырынан ұқтыра түсетінін айтады.

	«Ыстық ықылас, достық, еліміздің жарқын болашағына деген сенім ахуалы әрдайым жадымызда сақталады. Бірге өткізген көп жыл ішінде тағдырымыз, өміріміз етене тоғысып, біз біртұтас қоғамға айналдық», – делінген хатта.

	Орал қаласындағы «Вайнах» чешен-ингуш мәдени-ағартушылық қоғамының төрағасы Д.Саратов тұрақтылық пен өркендеу кепілі болып отырған Қазақстан халқы ассамблеясының бірегей ұйым екеніне назар аударған.

	«Бірлікке саналуандылық арқылы бару бағытының дұрыстығын уақыт дәлелдеп берді. Біздің балаларымыздың болашағы зор, ал бізде салт-дәстүр, мәдениет пен тіліміздің бай мұрасы сақталатынына берік сенім бар», – деп жазады автор.

	Шығыс Қазақстан облысындағы орыс этномәдени бірлестігінің төрағасы Н.Зайцев өңірдегі барлық этномәдени бірлестіктер атынан елдегі татулық пен қоғамдық келісімнің нығайтылғаны үшін алғыс білдірген. Ол мемлекет экономикасының дамуына, этносаралық қарым-қатынастар мен азаматтық теңқұқықтылықтың нығаюына шығысқазақстандықтар бар күш-жігерін жұмсайтынына сендіреді. Осы пікірге домбырашы, Семей қаласының тұрғыны Ольга Сағындықова да қосылып, өзіне бүкіл ел-жұрт алдында өнер көрсетуге мүмкіндік берген сессияға қатысқанына қуанышты екенін білдіреді.

	Тараз қаласындағы «Шиват Цион» еврей этномәдени бірлестігі» төрағасының орынбасары, №2 мектептің директоры С.Гурская өзі басшылық ететін оқу орнында 37 ұлттың баласы оқитынын айтады.

	«Педагогикалық ұжымның қызметі этникалық және діни ерекшелігіне, әлеуметтік жағдайына қарамастан толеранттылық пен бір-біріне деген құрметті қалыптастыруға бағытталған. Мен тұрақтылық пен халықтың бірлігі басты орында тұрған елде өмір сүріп жатқанымды мақтан етемін», – делінген хатта.

	Жамбыл облысындағы «Вынхуа» дүнген мәдени орталықтары қауымдастығы» қоғамдық бірлестігі жастар орталығының жетекшісі З.Махусеев қазақстандық жастар алға қойылған барлық міндеттерді орындауға әзір екенін жеткізген.

	«Біз – жаңа елдің жас ұрпағымыз. Біздер көппіз, бәріміз әртүрліміз, бірақ тағдырымыз бір. Біз Сізді ұятқа қалдырмайтынымызға және Қазақстанның әлемдегі ең дамыған 30 мемлекеттің қатарына қосылуы үшін қолдан келгеннің бәрін жасайтынымызға сендіреміз», – деп жазады автор.

	Алматы облысы «Бірлік» жастар қауымдастығының атқарушы директоры Н.Белик өз тағдыры және туған Отанына айналған елге деген көзқарасы туралы айтқан.

	«Талдықорған – менің қалам, ал Қазақстан – менің елім, менің Отаным, ол мені сүйіспеншілікпен құшақ жая қабыл алды. Мен басқа республикада туып-өстім, Қазақстанға 17 жыл бұрын келдім. Соғысты көрген мен татулықты, өзара түсіністікті және келісімді бағалай білетін елге келдім», – делінген хатта.

	Қазақстан корейлері қауымдастығы Қарағанды филиалының төрағасы   Л.Ким жаңа Стратегияның Мемлекет басшысы айтқан жеті қағидатын өзінің аға ұрпақ қол жеткізген құндылық ретінде сақтап, еселеу және жастарға табыстау жөніндегі өсиет деп қабылдағанын атап өткен.

	«Біздің қарияларымыз өздері бастан өткерген репрессия уақытының қиыншылығы жағдайында да қаталданып кеткен жоқ, біздердің отбасыларымызда сол жылдардың сұмдығы жайында емес, өздеріне пана болған, соңғы тілім нанын бөліскен қазақтардың арқасында оянған болашаққа деген үміт туралы, сондай-ақ біз үшін өгей емес, Отан-анаға айналған осы мекенге риза болу керектігін айтып отыратын. Біз мұны ешқашан ұмытпаймыз және әрдайым олардың алдында қарыздармыз», – делінген хатта.

	ҚХА мүшесі Г.Яндиев Мемлекет басшысының басшылығымен Қазақстан бейбітшілік пен келісімді нығайту жөнінде орасан жұмыс атқарғанын атап өткен.

	«Орайлы сәтті пайдаланып, әрбір ананың көз жасы төгілмегені, әрбір баланың үрейді білмегені, қасиетті қазақ жеріне деген сеніміне селкеу түспегені үшін барлығымыздың ризашылығымызды Сізге айтқым келеді», – деп жазады автор.

	Қазақстан халқы ассамблеясының ақмолалық ғылыми-талдамалық орталығының мүшесі А.Ахетова әлемнің күрделі кезеңіндегі бірліктің маңыздылығына тоқталады.

	«Біздер, қазақстандықтар, елдің 17 миллион тұрғынының әрқайсысының бірліктің жасампаз, қауіпсіз, толерантты ахуалы мен өзімізді біріктіріп отырған тағдыр тоғыстырған шынайы бауырластығымызға деген орасан жауапкершілігінің ауқымын айрықша сезінеміз», – делінген хатта.

	Көкшетау қаласынан хат жолдаған З.Шуатаева да тұрақтылықтың, татулық пен келісімнің маңыздылығын атап айтқан.

	«Сіздің сөздеріңіздің қуаты, көзделген стратегияларымыздың салтанат құратынына деген берік сеніміңіз біздің әрқайсымызға әсер етті. Жастардың салиқалы сөздері, Сізге деген ризашылығы ерекше байқалады, болашақ біздікі екеніне еш күмән қалмайды», – делінген хатта.

	Қарағанды облысындағы Қазақстан халқы ассамблеясы ғылыми-сараптамалық тобының жетекшісі В.Молотов-Лучанский ҚХА жылдан-жылға күш алып, ел халқы алдында лайықты беделге ие болып келе жатқанын, өткен сессия осының айқын айғағы екенін айтқан.

	Қызылорда облысы қырғыз этномәдени бірлестігінің төрағасы С.Жұбатханов, Қызылорда облыстық «Понтийцы» грек этномәдени бірлестігінің төрағасы Ф.Алхазов және Маңғыстау облысы «Русское землячество» орыс этномәдени бірлестігінің мүшесі Н.Савченко халық үшін баршаға ортақ игілікке айналған қазақстандық татулық, руханилық және келісім қағидаттарының маңыздылығын атап өткен.

	Маңғыстау облысы «Салауат» башқұрт этномәдени бірлестігінің төрағасы У.Азнабаев, Атырау облысы «Вайнах» чешен-ингуш этномәдени бірлестігінің ардагері С.Акаев және Алматы облысының қазақ мәдениеті мен салт-дәстүрі орталығының төрағасы С.Шыныбаев 2015 жылды Қазақстан халқы ассамблеясы жылы деп жариялау туралы шешімді ерекше қуанышпен қабыл алған. 

	Қазақстан халқы ассамблеясының ақмолалық ғылыми-талдау орталығының мүшесі Б.Газдиева, Атырау облысы «Возрождение» этномәдени бірлестігінің өкілі Ю.Кустадинов, Қостанай облысы Алтын дала аулының тұрғыны  Т.Ситникова және Орал қаласындағы «КазАрмапром» ЖШС бас директоры С.Качало «Қазақстан-2050» стратегиясында қойылған міндеттердің орындалатынына сенім білдірген.
///
	

	Мемлекет басшысы Қытайдың жетекші телеарнасына Қазақстан дамуының негізгі бағыттары, сондай-ақ Қазақстан-Қытай өзара іс-қимылының негізгі аспектілері туралы әңгімеледі.

	Сұхбат барысында «Қазақстан-2050» Стратегиясының қабылдауына қатысты сұраққа жауап бере отырып, Нұрсұлтан Назарбаев алдыңғы Стратегияда таңдап алынған бағыттар елді орнықты дамудың жолына салғанын және оның қарқыны күтілгеннің бәрінен асып түскенін атап өтті.

	- Сондықтан бізден қазір жаңа басымдықтардың талап етілетіні анық болды. Бұл біздің алға жылжуымыз барысында қарқынымыздан таймау үшін қажет еді, - деді Қазақстан Президенті.

	CCTV-2 – бұл Қытайдағы қаржы-экономикалық тақырыпқа бейімделген ірі телеарна. Ол Қытайдың Орталық телевидениесінің (CCTV) құрамына кіреді.    
///Құрметті қазақстандықтар!
 
Баршаңызды Наурыз мейрамымен шын жүректен құттықтаймын!
Бәрімізді қуаныш пен сүйіспеншілік сезіміне бөлейтін бұл мереке – бейбітшілік пен жақсылықтың нышаны. Оның философиялық мәні зор және бүкіләлемдік мәдени сипаты бар.
Көне заманнан бастау алатын осынау мейрам жаңару мен жаңа өмірдің басталу сәтін сипаттайды.
Наурыз – рухани бай мұрамыздың, бірегей ұлттық кодымыз бен үздіксіз ұрпақ сабақтастығының жарқын символы.
Бұл мереке өмірімізге жасампаздық пен дамудың жаңа лебін әкеледі.
Бүгінде Наурыз – ортақ шаңырағымыз – Қазақстан Республикасындағы достықты, өзара құрмет пен келісімді нығайтуға септігін тигізетін шын мәніндегі жалпыхалықтық мейрам.
Оның мәңгілік мәні – ең жоғары құндылығымыз бен ортақ байлығымызды – халықтың ынтымағын бекемдеу.
«Бірлік бар жерде, тірлік бар» дейді халық даналығы. 
Әз-Наурыз әр отбасына бақ-береке әкелсін! 
/// 
Нұрсұлтан Назарбаев елорданың Оқушылар сарайында орналасқан сайлау учаскесіне келіп, Қазақстан Республикасы Президентінің сайлауында дауыс берді.
Мемлекет басшысы дауыс беру құқығына ие 9,5 миллионға жуық қазақстандық  9700-ден аса сайлау учаскесінде сайлауға қатысып жатқанын атап өтті.
– Бүгін азаматтар конституциялық парызын өтеу құқығына ие. Екінші жағынан, олардың өз болашағын таңдауға, биліктің қызметіне баға беруге мүмкіндіктері бар. Қазақстандықтар ең алдымен еліміздің тұрақты дамуы үшін, халық тұрмысының жақсаруы үшін, өзінің және балаларының болашағы үшін, сондай-ақ менің басшылығыммен елде жүргізіліп жатқан саясатты қолдау үшін дауыс беретініне сенімдімін, – деді Қазақстан Президенті.
Нұрсұлтан Назарбаев сайлаудың транспаренттілігіне назар аударды.
– Сайлау үдерісі мен дауыс беру барысын іс жүзінде 40-қа жуық ел мен халықаралық ұйымдар атынан өкілдік еткен 850-дей шетелдік байқаушылар бақылауда. 170-ке тарта шетелдік БАҚ тіркелді. Біз бүкіл әлемге заңдылықтың сақталуын, ашықтықты көрсетіп отырмыз. Байқаушылар әділ бағасын береді деп санаймын және сайлауға қатысып, қызығушылық танытқаны үшін баршаға алдын ала рақмет айтқым келеді, – деді Қазақстан Президенті.
Сонымен қатар, Мемлекет басшысы осы сайлауда қазақстандықтар өзіне сенім білдіретін болса, бірінші кезектегі әрекеті бес институционалдық реформаны жүзеге асыру бойынша комиссия құру болатынын айтты.
– Бұл комиссия бес кіші топтан тұратын болады, олар заңнамаға өзгеріс енгізуді қажет ететін ауқымды әрі күрделі жұмыс күтіп тұрғандықтан, дереу іске кіріседі. Жалпы, бұл реформалар ел дамуының кезекті кезеңі болып саналады және экономиканы, саясатты, қоғамды қамтиды, сондай-ақ транспаренттілік пен ашықтық үшін қажетті жағдай жасайды, – деді Нұрсұлтан Назарбаев.
Қазақстан Президенті барлық кандидаттар үшін тең жағдайлар жасалғанын, соның аясында олар халыққа өз бағдарламаларын таныстыра алғанын айтты.
– Халықтың дәстүрі мен болмысын сақтауға, сондай-ақ экологиялық мәселелерді шешуге байланысты өзге екі кандидаттың да пікірлерін дұрыс деп есептеймін. Олардың ұсыныстарын күн тәртібіне қосып, жүзеге асыру жолында бірлесіп жұмыс істеуге болады. Жеке өзім Қазақстанның болашағы үшін, атқарып жатқан жұмыстарымызды жалғастырып, нәтижелерін қазіргі және келесі ұрпақ көруі үшін дауыс бердім, – деді Мемлекет басшысы. 





///
	Спорт сарайын аралау барысында Мемлекет басшысы бірегей кешенді көріп, сан алуан спорт түрлерімен шұғылданатын спортшылармен әңгімелесті және оларға табыс пен жаңа жеңістер тіледі.    

	 «Тараз – Арена» спорт сарайы 2,5 мың адамға арналған, облыс орталығы тұрғындарының 18 спорт түрімен шұғылдануларына мүмкіндіктер береді. Бес қабатты ғимаратта жалпы дене шынықтыру және атлетикалық дайындық жасау, спорт-бал билерімен, спорт ойындарымен (волейбол, баскетбол, шағын футбол, теннис) айналысатын 13 зал, бассейндер, боксшылар шаршы алаңдары бар.

	Кешеннің айналасында ашық футбол алаңы, волейбол және баскетбол алаңдары, теннис корттары жүйесі, 260 көлікке арналған автотұрақ салынған. Мүмкіндігі шектеулі адамдар үшін қолайлы пандустар және сүйеніп жүруге арналған таяныштар жүйесі орнатылған.  

	Спорт сарайы облыстық, республикалық және кәсіби деңгейдегі жоғары маңызы бар халықаралық спорттық-көпшілік іс-шаралар өткізуге ыңғайлы.

	7,5 гектар алаңды алып жатқан «Бәйтерек» шағын ауданында салынып жатқан спорт кешенінің құрылысы 2011 жылы басталған. Оның жұмысына 35-тен астам субмердігерлік компания, 360 жұмысшы тартылған, басым көпшілігі – жергілікті кадрлар. Жобаның құны – 4,87 млрд. теңге.



///Қазақстан Қарулы Күштерінің Бас қолбасшысы нысанды аралау барысында 5573 әскери бөлімінің макет-үлгісімен және ақпараттық тақтасымен, жатын және қызметтік инфрақұрылымдарының жағдайымен танысты. Сондай-ақ, әскерилердің оқу-жаттығу нысандары мен қару-жарақ көрмесін аралады.
Қазақстан Президенті Ұлттық гвардияның командалық құрамымен және әскери қызметшілермен әңгіме барысында олардың елдегі тұрақтылықты сақтауда, азаматтар мен қоғамның қауіпсіздігін қамтамасыз етуде маңызды міндеттер атқарып жүргенін атап өтті. Сонымен қатар, әскерилердің әлеуметтік мәселелеріне арнайы тоқталды.
– Кредиторлық қарыздар, әсіресе баспанаға төлем – өз алдына жеке мәселе. Үкімет осы қарыздарды толық өтеу үшін түпкілікті шара қабылдауы қажет. Әскерилердің әлеуметтік мәселесі туралы сөз жүзінде айтылып, іс жүзінде тиісті міндеттемелердің орындалмауына жол берілмеу керек, – деді Қасым-Жомарт Тоқаев.
Мемлекет басшысы Үкімет пен Ішкі істер министрлігіне әскери бөлімшелердің жауынгерлік дайындығын шыңдап, құрылымдардың материалдық-техникалық жабдықталуын жақсарту жөнінде тапсырма берді.








///
	 

	Жеделхатта Қазақстан Президенті жеке өзінің және Қазақстан халқының атынан Ұлыбритания және Солтүстік Ирландия патшайымы Елизавета II-ні шөбересінің – Кембридж герцогі мен Кембридж герцогинясының тұңғыш нәрестесінің дүниеге келуімен құттықтаған.

	«Король отбасындағы көптен күткен қуаныш Ұлыбритания және Солтүстік Ирландия патшайымы Елизавета II-нің таққа отырғанына 60 жыл толуымен тұспа-тұс келуінде ерекше мән бар», – делінген жеделхатта.

	Мемлекет басшысы патшайымға және барша король отбасына зор денсаулық, ұзақ өмір, ал достас Ұлыбритания халқына бейбітшілік пен бақ-береке тілеген.

	    
/// 
Екі елдің көшбасшылары Украина дағдарысын реттеуге арналған Минск кездесуінің қорытындыларын талқылады.
Қазақстан Президенті нақ осы  «норманд төрттігінің» жоғары деңгейдегі кездесуі, әсіресе Владимир Путиннің келіссөздер кезіндегі белсенді ұстанымы  Минскіде келісімге жетуге септігін тигізгенін атап өтті.  
Мемлекеттер басшылары қақтығысушы екі тараптың да оқ атуды белгіленген сағатта (2015 жылғы 15 ақпан, 00.00 сағат) тоқтату туралы уағдаластықты орындауы ерекше маңызды екеніне тоқталды.  
Қазақстан мен Ресей Президенттері бейбіт үдерісті қамтамасыз етуге жұмсалған күш-жігер Украинадағы қақтығыс мәселесін шешуге септігін тигізеді деп үміттенетіндерін жеткізді.
В.Путин сондай-ақ экономика саласындағы бірлескен жұмысты талқылау үшін Беларусь, Қазақстан және Ресей басшыларының Астанадағы үшжақты кездесуіне қатысуға дайын екенін растады.
Телефон арқылы сөйлесуге Ресей жағы бастамашылық етті. 
///
		 

		Өз сөзінде Мемлекет басшысы «Қазақстан-2050» Стратегиясында биік мақсат – әлемдегі ең дамыған 30 елдің қатарына кіру міндеті қойылғандығына тоқталды.

		-  ХХI ғасырдың ортасында отбасыларының басым көпшілігі тыныштық пен молшылықта өмір сүретін ел ғана ең дамыған мемлекет қатарында болады. Балаларды тәрбиелеп, оларға сапалы білім береді, аға буынға қамқорлық көрсетеді, саламатты өмір салтымен жүреді, - деді Нұрсұлтан Назарбаев.

		Қазақстан Президенті отбасылық қатынастарды, моральдық-этикалық және рухани адамгершілік құндылықтарды нығайтудың 2015-2020 жылдарға арналған Жалпыұлттық іс-шаралар жоспарын әзірлеуді тапсырды.

		Мемлекет басшысы осынау маңызды жұмыстың басты орталығы Президент жанындағы Әйелдер ісі  және отбасылық-демографиялық саясат жөніндегі Ұлттық комиссия болуы тиістігіне тоқтала отырып, оның құрамын күшейту және жұмысына азаматтық қоғамның беделді өкілдерін тарту қажеттігін айтты.

		Сонымен қатар, Қазақстан Президенті егде адамдарды жасына қарай кемсітуден қорғау үшін заңнамалық базаны әрі қарай жетілдірудің, сондай-ақ жетім балаларды асырап алған және тәрбиелейтін азаматтарға қолайлы құқықтық ахуал жасаудың  маңыздылығына назар аударды.

		Нұрсұлтан Назарбаев отбасын, ана мен баланы қолдау, адамдардың қарттығын лайықты қамтамасыз ету жөніндегі инфрақұрылымды жоспарлы түрде дамытудың маңыздылығын да атап өтті.

		- Бірінші кезекте, қоғамдық негізде Бала құқығы жөніндегі уәкілетті институт құру мәселесін пысықтауды тапсырамын. Жетім және қамқоршысыз қалған балалардың бірыңғай жалпыұлттық дерек қорын қалыптастыру керек. Мемлекет пен жеке меншіктің серіктестігі негізінде жұмыс істейтін, жас отбасыларға, жалғызбасты аналарға, балаларға, қарттарға жан-жақты көмектесетін  институттар желісін дамытқан жөн, -  деді Қазақстан Президенті.

		Мемлекет басшысы отбасылық ар-ұждан құндылықтарын нығайту жөніндегі ақпараттық жұмыстарды күшейтіп, ынтымағы мығым, тату отбасылардың үлгісін кеңінен көрсетудің қажеттігін айтты.

		Қазақстан Президенті бірінші рет өткізіліп отырған, 15 этностың отбасылары мен 34 аралас отбасы қатысқан «Мерейлі отбасы» байқауының маңыздылығын атап өтті.

		- Әрбір отбасының тарихы, бұл  – Қазақстан тұрмысының үлкен энциклопедиясы. Ең лайықты және құрметті отбасылар өңірлік байқаулардың жеңімпазы болды. Осы отбасылардың әрқайсысы туралы роман, повесть жазып, фильм түсіруге болады, - деді Мемлекет басшысы.

		Марапаттау рәсімінде Елбасы Бимаханбетовтер отбасына диплом және отандық өндірістен шыққан әмбебап шағын автобустың кілтін тапсырды және қалған 15 отбасы да автокөліктерге ие болатынын айтты.

		Нұрсұлтан Назарбаев жеңімпаздарды құттықтады және Қазақстанның барлық отбасыларына денсаулық, бақ-береке тіледі.

		Марапаттау рәсімі Қазақстанның эстрада жұлдыздарының қатысуымен өткен мерекелік концертпен аяқталды.

		Байқауға Қазақстанның барлық өңірлерінен жалпы саны 1298 отбасы қатысты. Ал ақтық мәреге смс және интернет-дауыс беру арқылы өңірлік турлар қорытындысы бойынша 16 үміткер-отбасы шықты.

		Жыл сайынғы «Мерейлі отбасы» Ұлттық байқауы адамгершілік құндылықтарды және неке мен отбасының жағымды образын қалыптастыру, отбасы мәртебесін көтеру мақсатында Мемлекет басшысының Өкімімен бекітілген.

		Елбасының сөйлеген сөзінің толық мәтінін осы жерден қараңыз.

	 






///
	

	Сапар аясында Қытай Халық Республикасының төрағасы Си Цзиньпинмен кездесуі жоспарланған, оның барысында бірқатар екіжақты құжаттарға қол қою қарастырылған.

	Сонымен қатар, Нұрсұлтан Назарбаев Боао азиялық форумы 12-сессиясының жұмысына қатысады және оған қатысатын халықаралық делегация басшыларымен келіссөздер жүргізеді.

	

///
	 

	Қ.Қожамжаров  Қазақстан Президентіне өңірдің негізгі әлеуметтік-экономикалық көрсеткіштері және Бурабай туристік-курорттық аймағын дамыту туралы баяндады.

	Мемлекет басшысы кездесудің қорытындысы бойынша нақты тапсырма берді.   

	 

	 

	
///Қасым-Жомарт Тоқаев Шарль Мишельге Еуропалық кеңес төрағасы лауазымына сайлануына орай құттықтау жеделхатын жолдады.
«Бүгінде біздің екіжақты қарым-қатынастарымыз тың серпін алды. Еуропалық кеңес Қазақстанның негізгі саяси және сауда серіктесі болып қала береді. Серіктестікті кеңейту және ынтымақтастық жөніндегі келісім, сондай-ақ, Еуропалық кеңестің Орталық Азия бойынша жаңартылған Стратегиясы тығыз қатынастарымыздың жаңа кезеңіне және өңірдің орнықты дамып, өсіп өркендеуіне кең жол ашады, – делінген жеделхатта.
Қасым-Жомарт Тоқаев Шарль Мишельдің қызметіне табыс тілеп, Нұр-Сұлтан мен Брюссель арасында көпжақты ынтымақтастықты одан әрі ілгерілетуге сенім білдірді. 
///
	 

	Кездесу барысында А.Дауылбаев елдегі заңдылық пен құқықтық тәртіптің ахуалы, Мемлекет басшысының азаматтар құқықтары мен бостандықтарын, кәсіпкерлерді қорғауға бағытталған тапсырмаларының орындалуы туралы баяндады.

	Мемлекет басшысы құқық қорғау жүйесінде таяуда болған өзгерістердің маңыздылығына тоқтала келіп, олар елдегі қылмыстылықтың азаюына септігін тигізетінін айтты.

	– Бүгінде тіркелетін қылмыстар саны артты, бұл жалпы қылмыстық ахуалды байыптауға оң әсерін тигізді. Барлық, тіпті ұсақ құқық бұзушылық та тіркелуге тиіс. Бұл жазадан құтылмау қағидатын іске асыруға мүмкіндік береді. Жаңа Қылмыстық, Қылмыстық-процестік кодекстер осы жұмысты күшейтуге  бағытталған. Сонымен бірге міндетті түрде бостандығынан айырмай, айып салу секілді жазаның қаржылық түрлеріне ден қойған жөн. Осының бәрі қылмыстылық деңгейін төмендетуге және азаматтардың сенімін арттыруға бағытталған, – деді Нұрсұлтан Назарбаев.

	Бас прокурор құқық қорғау органдарында азаматтар арыздарының 93 пайызы үш күндік мерзім ішінде қарала бастағанын айтты. Сонымен қатар, барлық қылмыстарды 100 пайыз тіркеу қамтамасыз етілген.  Елдегі жалпы қылмыс деңгейі 5,7 пайызға төмендеді, бұл ретте аса ауыр қылмыстар саны 21 пайызға, ауыр қылмыстар 22 пайызға азайған.

	Сондай-ақ А.Дауылбаев Қазақстан Президентін азаматтардың еңбек құқықтарының, халықтың әлеуметтік жағдайы төмен топтары мүдделерінің қорғалуы, кәсіпкерлікке қолдау көрсету, сот өндірісіне дейінгі объективтілікті және тиімділікті қамтамасыз ету жөніндегі  прокуратура органдары жұмысының нәтижелері туралы хабардар етті.

	Бұдан бөлек, Бас прокурор бюджетті толықтыру және пайдаланылмаған жерлерді мемлекет меншігіне қайтару бағытында қолданылып жатқан шаралар турасында әңгімеледі.

	Кездесу қорытындысы бойынша Мемлекет басшысы заңдылық пен құқықтық тәртіпті бұдан әрі нығайтуға, азаматтардың құқықтары мен бостандықтарына кепілдікті күшейтуге, мемлекет пен қоғам мүдделерін қамтамасыз етуге бағытталған нақты тапсырмалар берді.


///
	 

	Кездесу барысында екіжақты қарым-қатынастың, соның ішінде сауда-экономика және инвестиция саласындағы байланыстардың негізгі бағыттары қарастырылды. Бұдан бөлек, Қазақстанның алдағы Дүниежүзілік сауда ұйымына кіруіне қатысты негізгі мәселелер талқыланды. Тараптар Украина мен Ауғанстандағы жағдайға қоса, халықаралық күн тәртібінің өзекті мәселелері жөнінде пікір алмасты. 

	Мемлекет басшысы Қазақстанның Құрама Штаттармен екіжақты қарым-қатынасты белсене дамытуға әзір екенін айтты.

	– Таяуда мен Гаагада АҚШ Президентімен кездестім. Біз елдеріміз арасындағы қарым-қатынасты дамыту мәселелерін, сондай-ақ әлемде бүгінгі таңда қалыптасып отырған ахуалды егжей-тегжейлі талқыладық. Оған қоса, бірлескен мәлімдеме қабылдадық. Екіжақты ынтымақтастықты жоғары деңгейде бұдан әрі де жалғастыру қажет, – деді Нұрсұлтан Назарбаев.    

	У.Бёрнс Мемлекет басшысына АҚШ Президенті Барак Обаманың жылы лебізін жеткізіп, АҚШ-тың Қазақстанмен стратегиялық серіктестікке деген ұзақмерзімді айнымас ұстанымын атап өтті.


///Кездесу барысында жаңа судьяларды іріктеу, конкурс рәсімдерінің ашықтығы мен кадрларды ілгерілету ісін объективті жүргізу мәселелері талқыланды.
Қасым-Жомарт Тоқаевқа 2019 жылы заңсыз шешім қабылдаған, сот әдебін бұзған, аттестациядан өтпеген 37 судьяның теріс іс-әрекеттері үшін жұмыстан шығарылғаны туралы ақпарат берілді. Бірқатар соттың тәртіптік және қылмыстық жауапкершілікке тартылғаны жайында айтылды.
Жақып Асанов Қазақстан Президентіне сот шешімдерінің сапасын арттыруға бағытталған шаралар жөнінде мәлімет берді.
Кездесу қорытындысы бойынша Мемлекет басшысы «100 нақты қадам» Ұлт жоспары мен Қазақстан халқына арналған Жолдауда айтылған міндеттерді орындау жұмыстарын жалғастыруды тапсырды. Президенттің пікірінше, мемлекеттік органдар мен азаматтар арасындағы құқықтық дауларды шешу механизмі ретінде әкімшілік әділет құрылымын енгізу маңызды міндет саналады.
Қасым-Жомарт Тоқаев сот жүйесін реформалау жұмыстарын жалғастыру жөнінде тапсырма берді.
 

///Сұхбат барысында Нұрсұлтан Назарбаев туризм саласының қазіргі ахуалы туралы әңгімелеп, Бурабай курорттық аймағын одан әрі дамыту жөніндегі ойларын бөлісті және барша қазақстандықтарды еліміздің табиғи жауһарларын сақтау ісіне зор көңіл бөлуге шақырды.
Мемлекет басшысы Қазақстанның табиғи көрікті жерлерінің ішінде Бурабайдың айрықша орын алатынына назар аударды.
– Елімізде туризм мен демалыс үшін түрлі бағыттар көптеп саналады. Алматының маңында – Алатау таулары, ғажайып Көлсай, оңтүстік Қазақстанда – Ақсу-Жабағылы табиғи қорығы, республиканың батысында – Шалқар көлі, Каспий теңізі, Қарағанды облысында – Қарқаралы, Павлодар облысында –  Баянауыл. Әр өңірдің өзіндік көрікті орындары бар, солардың бірі Бурабай – Қазақстанның «маржаны». Мұнда болғанда ән айтпау, шабыттанбау мүмкін емес. Бурабайдың сұлулығын халқымыз ежелден-ақ жырға қосқаны бекер емес. Мысалы, ақын Біржан салдың мынадай жыр жолдары бар:  «Жер шоқтығы – Көкшетау, бауырың толған бақша бау, төңірегің сексен көл, иісің жұпар аңқиды-ау». Мен бұл өңірге келіп жүргеніме 25 жылдан асса да әлі тамсанамын. Қазір біздің басты мақсатымыз – курорттық аймақты оның тазалығы мен тұмса табиғатын сақтай отырып дамыту, танымал ету, – деді Қазақстан Президенті.
Нұрсұлтан Назарбаев сондай-ақ Тәуелсіздік жылдарында курорттық аймақ инфрақұрылымының айтарлықтай жақсарғанына тоқтала келе, қазіргі кезде ұлттық саябақ Президенттің іс басқармасының қарауында екенін атап өтті.
– Бұрындары барлық ауыз су жергілікті көлдерден алынған болатын, сондықтан ондағы су деңгейі төмендей бастады. Сол себепті Сергеев су қоймасынан су құбырын жүргізу міндеті қойылды. Қазір көлдерден су тарту тоқтатылып, су деңгейі қалпына келді. Екінші міндет – өңірдің ғажап табиғатын ластамас үшін орталықтандырылған жылу берумен қамтамасыз ету. Осы мақсатта жылу электр орталығы салынуда. Біздің алдымызда тұрған үшінші міндет – су қоймалары мен ормандарды ластанудан сақтайтын тазарту құрылғыларын орнату, – деді Елбасы.
Мемлекет басшысы атап өткендей, курорттық аймақ еліміздің танымал туристік бренді болып, қазақстандықтар мен шетелдік қонақтардың сүйікті демалыс орнына айналды.
– Бурабай қазірдің өзінде Қазақстанның рәмізіне айналды. Елорданың қасында орналасқандықтан, жақсы автомагистраль бар болғандықтан, соңғы уақытта туристер саны артуда. Жыл бойғы демалыс үшін барлық мүмкіндіктер жасалуда. Велосипедпен  және жаяу серуен жолдары ашылды, қыста шанамен сырғанап, атқа мінуге, шаңғы тебуге болады. Мұнда ірі халықаралық іс-шаралар өткізуге мүмкіндіктер бар. Мысалға, Шетелдік инвесторлар кеңесі болғанда Бурабайда барша әлемнің жетекші бизнесмендері бас қосты. Бұл жерде ТМД, ЕАЭО саммиттері өтті. Оларға қатысқан мемлекеттердің басшылары мен үкімет мүшелері сол іс-шаралар туралы ілтипатпен еске алады. Әрине, ЭКСПО-2017 халықаралық көрмесіне келген қонақтар үшін де Бурабайға дейін бағыт ұйымдастырылатын болады. Курорттық аймақ көптеген туристерді тартады, бастысы – олар үшін барлық қажетті жағдайларды жасау керек. Инфрақұрылымы дамыған сайын Бурабайдың атағы әлемге таныла беретін болады. Бизнесмендердің назарын осындай жағдайлар туғызуға және демалыс үшін заманауи жақсы кешендер салуға аударғым келеді, – деді Нұрсұлтан Назарбаев.
Соңында Қазақстан Президенті Бурабай ұлттық саябағының дамуы көп жағдайда біздің елордамызбен байланысты екеніне назар аударды.
– Қазір Астана маңында үлкен агломерация қалыптасып келеді. Іс жүзінде, елорда мен курорттық аймақ арасындағы қашықтық қысқаруда. Болашақта шағын авиация ұшып, тікұшақ көлігі дамиды деп ойлаймын. Мен Астананы салу барысында табиғат жағдайы келмейді дегенге қарамастан, оның айналасына ағаш отырғызу міндетін қойдым. Бүгінде көріп отырғанымыздай, Астананың маңына 73 мың гектарға ағаш егілді, бұл Бурабай аумағымен бірдей. Қазіргі уақытта екі аймақтың орман алқаптарын біріктіру міндеті қойылды, бұл жұмыстың жартысы атқарылды. Еліміздің кез келген көрікті орындарын дамыту үлкен күш-жігерді талап етеді, тиісінше қаражат та қажет. Дегенмен, туризмге жұмсалған әр теңге он есе пайда әкеледі. Сондықтан еліміздің барлық туристік орындарына қажетті инвестициялар сала отырып, қолайлы жағдайлар жасау керек, – деді Қазақстан Президенті.

///
	

	Кездесу барысында Мемлекет басшысы Тәуелсіздік жылдарында Көкшетауда бірқатар жұмыстар жүргізілгенін атап өтті. Экономиканың барлық саласында қарқынды даму қамтамасыз етілді, заманауи зауыттар мен фабрикалар салынды, жаңа әлеуметтік нысандар пайдалануға берілді және мыңдаған жұмыс орындары құрылды. Осы жылдарда Көкшетауда 23 мектеп салынды, балалардың 80 проценті мектепке дейінгі тәрбиемен қамтамасыз етілді. Нұрсұлтан Назарбаев сондай-ақ, облыстың ауыл шаруашылығы саласындағы табыстарын да атап көрсетті.

	- Өңірде аграрлық сектор маңызды болып саналады. Өткен жылы егіннен рекордтық өнім жиналды. Биылғы ахуал күрделірек, бірақ ауа райы жағдайына орай жақсарды. Биыл 4 миллиард тонна астық жиналады деп ойлаймын. Облыста өнеркәсіп дамып келеді, облыс бюджетінің көлемі 120 миллиард теңгені құрайды. Осының есебінен барлық әлеуметтік мәселелер шешілуде. Бүкіл Солтүстік Қазақстанның, әсіресе Көкшетаудың медицинасы үздік болып саналады. Бұл жерде кардиохирургиялық, нейрохирургиялық операциялар жасалады, - деді Мемлекет басшысы.

	Қазақстан Президенті Қазақстанның әлемдік экономикадағы қолайсыз құбылыстардың зардаптарына дайындалып отырғанын атап көрсетті.  

	- Мен өз мақаламда Жалпыға ортақ еңбек қоғамын құру туралы айттым. Біз жастарымызды жұмыс істеуге және табыс табуға үйретуіміз керек. Жұмыспен қамту бағдарламасына сәйкес, қалаларға көшу, мамандық алу, жұмысқа орналасу мүмкіндігін жасаймыз. «Қолжетімді тұрғын үй» бағдарламасы бойынша, оның ішінде жастарға да арналған тұрғын үйлер салынады. Егер бұрын біздің тұрғын үй-коммуналдық шаруашылығын жаңғыртумен айналысуға мүмкіндігіміз болмаса, қазір мемлекет тұрғындардың үйлерін жөндеуге көмек көрсетуді ұсынады, - деді Қазақстан Президенті.  

	Мемлекет басшысы алдында сөйлеген сөзінде «Қазақстан корейлері қауымдастығы» республикалық қоғамдық бірлестігі Көкшетау филиалының төрағасы Моисей Чжен Қазақстанға алты жасында келіп, қазақ халқының кең пейілділігі мен қонақжайлығының арқасында нағыз отанын тапқанын айтты.

	- Биыл алтыншы ұрпағымыз Қазақстанда тұрғанының 75 жылдығын тойлайды. Сіз сол күрделі кезең қайталанбауы үшін еске түсіріп отыру қажеттігін айттыңыз. Біз Астанада ашаршылық құрбандарын еске түсіруге арналған монумент ашылғанына қуаныштымыз. Жақын уақытта бізде Достық үйі салынатын болады. Қазақстан халқы ассамблеясының және облыстық ассамблеясының мүшесі ретінде мен Сіздің бейбітшілікке, бірлік пен адамдардың теңдігіне бағытталған мызғымас саясатыңыз күш алып, басқа елдер үшін үлгі болып отырғанына куәмін. Біз газ құбырын, жылу электр орталығын және тұрғын үй кешенін салуға Сіздің қамқорлығыңыз үшін ризамыз. Мен тыныш әрі бақытты өмір сүріп жатқан еліміз үшін рахмет айтамын, – деді М.Чжен.

	Кездесудің қорытындысы бойынша жұртшылық өкілдері облыстың әлеуметтік-экономикалық дамуындағы нақты табыстарды атап өтіп, Қазақстан Президентіне Қазақстан азаматтарының әл-ауқаты деңгейін арттыру мәселесіне үнемі көңіл бөліп отырғаны үшін ризашылықтарын білдірді.                                  

	 

/// 
Мемлекет басшысы қазақстандықтар сайлауда тағы да тұтастығы мен бірлігін  паш еткенін атап өтті.
– Бүкіл Қазақстан кеше бір кісідей дауыс беруге келді. Мен азаматтардың отбасыларымен, балаларымен, немерелерімен сайлау учаскелеріне келгенін көрдім. Бұл үлкен жауапкершілік жүктейді, халқымыз өзінің тұрмысын, әл-ауқатын жақсартып, балаларын тәрбиелеуі және болашаққа сеніммен қарауы үшін не істеу керектігі туралы күні-түні ойлануға мәжбүрлейді, – деді Қазақстан Президенті.
Нұрсұлтан Назарбаев ел халқы сайлауға қатысу арқылы саяси мәдениетінің биік екенін көрсетіп, Президентке ғана емес, өз болашағына да дауыс бергенін айтты.
Елбасы сондай-ақ президенттік сайлауды ұйымдастыруға және өткізуге белсене қатысқан баршаға рақмет айтты.
Мемлекет басшысы сайлаудан кейін ауқымды жұмыс күтіп тұрғанына тоқталды.
– Біз Қазақстанды индустрияландыруды аяғына жеткізуге, балама экономика қалыптастыруға, сапалы табыс және кәсіби біліктілікпен байланысты жаңа жұмыс орындарын ашуға тиіспіз. «Нұрлы жол» бағдарламасын жүзеге асырып, экономикалық байланыстарымызды белсендіру және транзитті мемлекетке айналу үшін бүкіл Қазақстанды жолдармен қамтуға тиіспіз. Осының бәрі – жаңа кезең, сіз бен біз атқаруға тиісті ауыр жұмыс. Мен ел алдында тұрған жаңа міндеттерді жүзеге асыруда бәрімізге табыс тілеймін, – деді Қазақстан Президенті.
Нұрсұлтан Назарбаев ішкі және сыртқы саясаттағы негізгі басымдықтардың сақталатынын айтты.
– Біз ішкі татулықты сақтаймыз, сондай-ақ одақтастарымыз бен серіктестеріміздің алдындағы міндеттемелерімізге адал боламыз. Өз ішіміздегі келісімді нығайтып, біздің өңірдегі және бүкіл планетадағы бейбітшілікке атсалысамыз. Бізге сенеді, сондықтан біз қақтығыс болған жердің бәрінде қантөгісті тоқтатуға үндейміз. Біз көпконфессиялы және көпэтносты елдің тату өмір сүре алатынын көрсетіп отырған Қазақстанның тәжірибесіне қарауға шақырамыз, – деді Мемлекет басшысы.
Соңында Қазақстан Президенті көрсетілген сенім үшін тағы да алғыс айта отырып, қазақстандықтарға амандық, елімізге татулық пен тыныштық тіледі. 





///Қасым-Жомарт Тоқаев «Ақорда» резиденциясында Президенттік жастар кадр резервінің мүшелерімен кездесу өткізді. Кездесуге резервке енген 300 адам шақырылды.
Мемлекет басшысы іс-шараға қатысушылар алдында сөйлеген сөзінде Президенттік кадр резервін құру туралы бастама өзінің сайлауалды бағдарламасындағы негізгі бағыттардың бірі болғанын атап өтті.
– Сіздердің әрқайсысыңыз жоғары кәсіби біліктіліктеріңізді көрсетіп, мемлекет игілігі үшін адал қызмет етуге ниетті екендеріңізді дәлелдедіңіздер. Сондықтан сіздермен кездесіп, еліміздегі өзекті мәселелер бойынша пікірлеріңізді тыңдап, кадр резервіне енген азаматтардың алдында тұрған міндеттер жөнінде өз ойымды білдіру үшін баршаңызды «Ақордаға» арнайы шақырып отырмын, – деді Қасым-Жомарт Тоқаев.
Мемлекет басшысы Тәуелсіздік жылдарында Тұңғыш Президент – Елбасы Нұрсұлтан Назарбаевтың басшылығымен елімізде мемлекеттік басқарудың жүйесі қалыптасқанын айтты. Бұл жүйе талай қиын кезеңдерде өзінің тиімділігін бірнеше рет дәлелдеді.
Қазақстан Президенті қазіргі заманғы сын-қатерлерді ескере отырып, мемлекеттік аппарат жұмысына жаңа әдістерді енгізу қажет деп санайды.
– Барлық жаңалықтың ортақ мақсаты – халыққа жақын болу. Шын мәнінде, біз мемлекет қызметінің сервистік моделі жайында әңгіме қозғап отырмыз. Қазақстанға қоғамның талап-тілегіне дұрыс, тиімді және әділетті жауап беретін мемлекеттік басқарудың жаңа үлгісі керек, – деді Мемлекет басшысы.
Қасым-Жомарт Тоқаев мемлекеттік басқаруды реформалау жайында айта келіп, биылдан бастап мемлекеттік қызметшілердің саны біртіндеп қысқаратынын, үнемделген қаражат тиімді жұмыс істейтін қызметкерлерді материалдық тұрғыдан ынталандыруға жұмсалатынын атап өтті.
– Қазақстан халқына арналған Жолдауда айтқанымдай, 2024 жылға қарай мемлекеттік қызметшілердің, сонымен қатар ұлттық компаниялар қызметкерлерінің санын 25 пайызға қысқарту көзделіп отыр. Әрине, бұл біржақты жасалмайды, олардың атқаратын қызметін қайта қарап, яғни, мемлекеттік органдардың қызметіне жатпайтын міндеттерді аутсорсинг пен азаматтық қоғам өкілдеріне жүктей отырып қысқартамыз, – деді Қазақстан Президенті.
Мемлекет басшысы өз баяндамасында «Халық үніне құлақ асатын мемлекет» тұжырымдамасының негізгі үш қағидатына, атап айтқанда, ашықтық, инклюзивтілік және азаматтардың сұраныстарына жедел жауап беру мәселелеріне ерекше назар аударды.
– Қазақстан азаматтары шенеуніктерді қоғамға қатысты барлық шешімдерді билік дәліздерінде қабылдайтын қандай да бір таңдаулы топ ретінде қарамауы керек. Шенеуніктер қолжетімді болуы қажет. Мемлекеттік қызметші халықтың ортасында халық үшін жұмыс істейтін халықтың бір бөлігі деуден еш жалықпаймын! – деп мәлімдеді Қасым-Жомарт Тоқаев.
Мемлекет басшысы Президенттік кадр резервінің әрбір мүшесінен елді дамытуға тың серпін беретін жаңа идея мен нәтижелі жұмыс күтетінін жеткізді. 
– Алдағы уақытта сіздерді мемлекеттік органдар мен ұлттық компанияларға жауапты қызметке жібереміз. Қазірдің өзінде резервке өткен елу бес азамат жаңа қызметке тағайындалды, – деді Президент.
Қасым-Жомарт Тоқаев биыл резервтегі 100 адамды жауапты қызметке тағайындауды, алдағы жылдарда кадрлық резервтің әлеуетін толық пайдалануды жоспарлап отырғанын айтты.
Қазақстан Президенті елімізде жүргізілетін ауқымды трансформациялар нақты салалардағы, өңірлердегі, қалалар мен ауылдардағы кішкентай өзгерістерден басталатынын атап өтіп, жастарды атқаратын қызметіне қарамай мемлекетті жаңғырту процесіне өз үлестерін қосуға шақырды.
– Бүгінгі жас буынның, оның ішінде сіздер де билікке келетін уақыт алыс емес. Сіздер мемлекетті басқару тізгінін алуға дайын болып, тиісті білім мен білікті меңгерулеріңіз қажет. Жастарымыз ел дамуының жаңа тарихи кезеңіне дайын болуы керек. Білім мен білік менмендіктен биік тұруы тиіс, – деді Мемлекет басшысы.  
Қасым-Жомарт Тоқаев сөзін еліміздің барлық жастарына арнай отырып, жаңару үдерісі өзінің ішкі саясаттағы басым бағыттарының бірі екенін айтты.
– Кадр резервін жасақтау жұмыстары мұнымен тоқтап қалмайды, жалғаса береді. Оның қатарына ынталы және лайықты жастар кіреді, – деді Президент.
Кездесу соңында Мемлекет басшысы кадр резервіне кірген жастардың өздеріне жүктелген міндеттерді лайықты атқаратынына сенімді екенін тағы да қайталап айтты.    
Шара барысында Мемлекеттік қызмет істері агенттігінің төрағасы Анар Жайылғанова, Президенттік жастар кадр резервінің мүшелері – «Астана» халықаралық қаржы орталығы Биржасының қаржы директоры Ренат Бектұров, Жапонияның ұлттық саяси зерттеулер институтының докторанты Зүлфия Сүлейменова, «Eurasia Blockchain Fintech Group Limited» компаниясының бас директоры Тілектес Адамбеков, «Өскемен қалалық білім бөлімі» мемлекеттік мекемесі Қамқоршылық және қорғаншылық органы, балалардың құқықтарын қорғау секторының меңгерушісі Юлия Овечкина және «BTS Digital» ЖШС білім беру орталығының консультанты Олжас Сәкенов сөз сөйледі.
Қасым-Жомарт Тоқаевтың сөйлеген сөзінің толық нұсқасымен мына сілтеме арқылы таныса аласыздар.


















///«Ақорда» резиденциясында Мемлекет басшысының төрағалығымен бюджеттік жоспарлау мәселелері жөнінде кеңес өтті.
Жиынға Премьер-министр Асқар Мамин, Премьер-Министрдің бірінші орынбасары – Қаржы министрі Әлихан Смайылов, Премьер-министрдің орынбасарлары – Бердібек Сапарбаев пен Жеңіс Қасымбек, Ұлттық экономика министрі Руслан Дәленов, Есеп комитетінің төрағасы Наталья Годунова, сондай-ақ Президент Әкімшілігінің басшылығы қатысты.
Кеңес барысында Президентке республикалық бюджеттің алдағы үш жылға арналған жобасының негізгі параметрлері баяндалды.
Қасым-Жомарт Тоқаев бюджет жобасының теңгерімді және еліміздің әлеуметтік-экономикалық даму талаптарына сай екенін айтты. Сонымен қатар, Мемлекет басшысы бюджеттік шығыстардың тиімділігін арттыру және бюджеттің кірісін одан әрі ұлғайту жөніндегі жұмыстарды жалғастырудың маңыздылығын атап өтті.
Президент бюджетті жоспарлаудың барлық кезеңдерінде шығыстарды оңтайландыруға, Есеп комитетімен өзара тығыз ықпалдастық орнатуға, сондай-ақ негізсіз имидждік және консалтингтік шығындарды қысқартуға шақырды.
Соңында Мемлекет басшысы Үкіметке бюджет үдерісіне бақылауды күшейтуді тапсырды. Оның айтуынша, бюджет әлеуметтік-экономикалық тұрғыдан барынша тиімді әрі маңызды жобаларды қаржыландыруы тиіс.




///Қазақстан Президенті Нұрсұлтан Назарбаев Э.Макронды Франция Республикасының Президенті сайлауындағы жеңісімен шын жүректен құттықтады.
«Франция халқы Сізге дауыс беру арқылы өзіңіз жариялаған, елдің қарқынды дамуына бағытталған өзгерістерді қолдайтынын көрсетті. Сіздің басшылығыңызбен Франция өркендеу жолында жаңа тамаша табыстарға қол жеткізетініне кәміл сенемін», – делінген жеделхатта.
Мемлекет басшысы биыл Қазақстан мен Франция арасындағы дипломатиялық қарым-қатынастың орнағанына 25 жыл толатынын атап өтті.
«Өзара іс-қимылымыз өрістеп, стратегиялық әріптестік деңгейіне көтерілгенін мақтан тұтамыз. Сізбен және Франция үкіметімен ортақ мүдделі мәселелер жөнінде жаңашылдық пен талпыныс рухында бірге жұмыс бастауға дайынбыз. Жан-жақты ықпалдастығымыз халықтарымыздың игілігі үшін одан әрі нығая береді деп үміттенемін», – делінген жеделхатта.
Соңында Нұрсұлтан Назарбаев Франция көшбасшысының бастамаларына сәттілік, ал француз халқына бақ-береке тіледі.
///Нью-Йорк сапары аясында Қасым-Жомарт Тоқаев белгілі америкалық саясаткер, "Eurasia Group" зерттеу және консалтингтік компаниясының негізін қалаушы және президенті Ян Бреммермен кездесті.
Тараптар кездесу барысында  өңірлік және жаһандық күн тәртібіндегі өзекті мәселелер бойынша пікір алмасып, технологиялық дамудағы заманауи трендтерді талқылады.
Кездесу соңында Қазақстан Президенті Ян Бреммерді "Astana Club" халықаралық пікірталас алаңының жұмысына қатысуға шақырды.

///Қасым-Жомарт Тоқаев Сооронбай Жээнбековке жылы қабылдағаны үшін ризашылық білдіріп, Қазақстан Республикасының Президенті қызметіне ресми кіріскеннен кейінгі өзінің алғашқы сапарын Қырғыз Республикасынан бастағанының символдық мәні барын айтты.
– Ұлықтау рәсімінен кейінгі Бішкек қаласында кездесуіміз – жақсылықтың нышаны. Біз жақында Нұр-Сұлтан қаласында кездесіп, екі жақты ынтымақтастықтың бірқатар мәселелерін талқыладық. Біздің қазіргі міндетіміз – сол келісімдерді жүзеге асыру, – деді Қазақстан Президенті.
Қырғыз Республикасының Президенті Сооронбай Жээнбеков Қасым-Жомарт Тоқаевты сайлаудағы жеңісімен құттықтап, екі ел қарым-қатынастарының одан әрі нығая түсетініне сенім білдірді.
Тараптар алдағы Шанхай ынтымақтастық ұйымы саммитінің күн тәртібі бойынша пікір алмасты.
 





/// 
Владимир Путин Нұрсұлтан Назарбаевты президенттік сайлаудағы жеңісімен құттықтады.
Мемлекеттер басшылары екіжақты ынтымақтастықтың кең ауқымды мәселелері мен Ұлы Отан соғысындағы Жеңістің 70 жылдығын мерекелеу қарсаңында Мәскеуде болатын кездесу жөнінде пікір алмасты.
Телефон арқылы сөйлесуге Ресей жағы бастамашылық етті. 
/// 
Кездесу барысында қауіпсіздік саласындағы екіжақты ынтымақтастықтың ахуалы мен келешегі, халықаралық күн тәртібіндегі мәселелер, соның ішінде Украинаның оңтүстік-шығысындағы жағдай да талқыланды.
Тараптар Еуразиялық экономикалық одақ аясындағы экономикалық ынтымақтастықтың жекелеген мәселелерін қозғады, сондай-ақ Таяу Шығыс пен Ауғанстандағы ахуалға байланысты жаңа сын-қатерлерді талқылады.
Н.Патрушев елімізге Қазақстан мен Ресейдің Қауіпсіздік Кеңестері аппараттарының арасындағы жоспарлы консультацияларға қатысу үшін келді. 


///
	 

	IV саммит жұмысына мемлекеттер мен үкіметтердің, сондай-ақ халықаралық ұйымдардың басшылары қатысты.

	Қазақстан Президенті өз сөзінде АӨСШК идеясын БҰҰ Бас ассамблеясының 47-сессиясында жариялаған сәттен бері биыл 22 жыл және оның іс жүзіндегі қызметі басталғанына 12 жыл толатынын атап өтті. Сондай-ақ, ол елеулі жұмыстар атқарған Түркия тарапының Кеңестегі төрағалық еткені үшін алғысын білдірді.

	– Биылғы Саммиттің тарихтағы ең салиқалы жиын болуының символдық мәні бар. Ол 26 мүше-мемлекеттің, 7 байқаушы мемлекеттің, 4 халықаралық ұйымның, сондай-ақ Форум қонақтарының басын қосты. Бүгін Катар және Бангладеш АӨСШК-нің толыққанды мүшелігіне өтті. Олардың қосылуы Форумымыздың шекарасы мен географиясын айтарлықтай кеңейтті. Болашақта оған біздің құрлықтың өзге мемлекеттері де қосылады деп ойлаймыз, – деді Мемлекет басшысы.

	Нұрсұлтан Назарбаев жаңа қауіптер мен  сын-қатерлердің пайда болуына байланысты әлемдік құрылымдағы кейінгі кездері байқалып отырған түбегейлі өзгерістерге назар аударды.  

	– Бұл жағдай біздің Форумның қажеттілігін арттыра түседі, сондай-ақ бізден барынша ынтымақты болуды, АӨСШК мақсаттары мен міндеттерін сапалы жүзеге асыруды талап етеді. Әскери-саяси саладағы сенім шаралары тұжырымдамасын қабылдау әлі де маңызды деп санаймын. Лаңкестікті жою және өркениеттер арасындағы сұхбатқа ықпал ету туралы АӨСШК декларациясын қабылдау осы бағыттағы алғашқы бірлескен қадам болды. Қазақстан АӨСШК мен ШЫҰ арасында өзара түсіністік туралы меморандумға қол қойылуын құптайды, – деді Қазақстан Президенті.

	Мемлекет басшысы Азия халыққа мейірімділік пен бірлік құндылығын сіңіретін барлық дәстүрлі діндердің бесігі екенін атап өтті. Сонымен бірге Азия өңірі ядролық қаруы бар және өз әскери әлеуетін белсене артырып отырған мемлекеттер мейлінше көп шоғырланған аймақ болып саналады. Нұрсұлтан Назарбаев Қазақстанның қуаты жағынан әлемдегі төртінші ядролық арсеналдан өз еркімен бас тартып, Семей ядролық полигонын жапқанын, қазіргі кезде ядролық қаруға қарсы жаһандық қозғалысқа белсене атсалысып отырғанын еске салды.

	Қазақстан Президенті топтық ойлау үрдісінің сақталып отырғанына, елдер арасындағы қарым-қатынаста сенім мен ашықтықтың жетіспейтініне тоқталды.

	– Бұл бүкіл ядролық таратпау үдерісіне елеулі нұқсан келтіріп, соңғы он жылда, соның ішінде Ядролық қауіпсіздік жөніндегі жаһандық саммиттер аясында қол жеткен барлық жетістікті түгел жоққа шығаруы мүмкін. Нақ осы себептен мен Ядролық қарусыз бейбітшілікке қол жеткізу жөніндегі жалпыға ортақ декларация әзірлеуді және қабылдауды ұсындым. Мен бұл идеяның жақтаушысы болдым және солай болып қала беремін. Өңірлік ядросыз аймақтар аясын бұдан әрі кеңейту оны жүзеге асыруға жақсы негіз болады, – деді Мемлекет басшысы.   

	Нұрсұлтан Назарбаев осы айдың басында «ядролық бестік» мемлекеттері Орталық Азиядағы Ядролық қарусыз аймақ жөніндегі шартқа мүше елдерге негативтік кепілдік беру туралы хаттамаға қол қойғанын еске салды.

	– Бұл оқиға Орталық Азия өңірінің қауіпсіздігін нығайтумен қатар, жалпы жаһандық таратпау режімінде де маңызды белес болып отыр. Болашақта ядролық қарусыз мәртебесін алған өзге өңірлер үшін де осындай аймақ құрылады деп үміттенеміз, – деді Қазақстан Президенті.

	Сонымен бірге Мемлекет басшысы бейбіт атом энергетикасын дамыту кедейшілікті, жұмыссыздықты, азық-түлік қауіпсіздігін қамтамасыз ету мәселелерін шешу үшін маңызды екендігін айтты.

	Қазақстан Президенті қауіпсіздік тұрғысынан жіті назар аударуды қажет ететін салаларға назар аударды.

	 – Соның бірі – Ауғанстандағы ахуалды тұрақтандыру. Елдегі биліктің бейбіт жолмен ауысуындағы маңызды қадам болатын Ауғанстандағы президент сайлауының өткізілуін құптаймыз. Қазақстан халықаралық қоғамдастықтың Сириядағы жағдайды реттеуге күш-жігер жұмсап отырғанын қолдайды. Солтүстік Африка мен Таяу Шығыс мемлекеттеріндегі жағдайдың тезірек тұрақтандырылуын жақтаймыз. Украинадағы барлық мүдделі тараптарды ішкі саяси жағдайды тұрақтандыру мақсатындағы бейбіт диалогқа шақырамыз, – деді Мемлекет басшысы.

	Нұрсұлтан Назарбаев экономикалық ынтымақтастықты кеңейту АӨСШК қызметінің негізгі бағытының бірі екеніне тоқталды.

	– Бүгінде Азия – «әлемдік экономиканың локомотиві». Әлемнің экономикасы озық 20 елі тобына Азияның алты елі кіреді. АӨСШК мемлекеттері үлесіне әлемдік ІЖӨ-нің үштен бірі тиесілі. Біздің өңірдің экономикалық дамуын көбіне жаһандық трендтер айқындайды. Біз әлемдік экономикалық дағдарыстың жағымсыз салдарларын еңсеруде пәрменді шаралар қолдана алмаған бүгінгі G-8, G-20 форматтары мен өзге де бірлестіктерді білеміз. Сондықтан да мен 2012 жылы «G-GLOBAL» бастамасын көтердім. Бұл платформа әлемнің XXI ғасырдағы іргелі қағидаттарын қамтиды. «G-GLOBAL» жобасы жалпы әлемдік деңгейде де, өңірлік деңгейде де тиімді шешімдер іздестіруге септігін тигізеді, – деді Қазақстан Президенті.

	Мемлекет басшысы азық-түлік қауіпсіздігін қамтамасыз ету ең өзекті  мәселенің бірі болып отырғанын, ол үшін өңірдің барлық мемлекетінің кешенді күш-жігері қажеттігін, соның ішінде АӨСШК желісі бойынша азық-түлік өндірісіне байланысты нақты тетіктерді әзірлеу керектігін айтты.  

	Нұрсұлтан Назарбаев аграрлық сектор үшін де басқа салалар сияқты қолжетімді көлік жүйесін құрудың маңызы зор екенін және бұл үшін Ұлы Жібек жолын қайта жаңғыртудың қолайлы негіз болатынын атап өтті.

	– ҚХР төрағасы Си Цзиньпиннің Жібек жолының инфрақұрылымдық қорын құру идеясы аса маңызды мәнге ие. Қазақстан Азия құрлығының дәл орталығында орналасқандықтан, біз Жібек жолы жобасының штаб-пәтерін Алматыға көшіру туралы ұсыныс жасағымыз келеді. Ол Азия мен Еуропа мемлекеттерін жалғай отырып, әлемдегі мейлінше ірі көлік жүйесіне айналады, – деді Мемлекет басшысы.

	Қазақстан Президенті әлемдік экономиканың өсуімен бірге заманауи технологиялар мен энергетикалық ресурстарға қолжетімділік мәселесі барған сайын өзекті болып келе жатқанына назар аударды.

	– Азия елдеріндегі энергия ресурстары импорты 2020 жылға қарай 80%-ға жетеді. Бұл сұраныстар әлемдік энергия ресурстары нарығындағы елеулі қатысушы болып саналатын елдер секілді өңірдің үдемелі дамуына Қазақстанның қосатын үлесін айқындайды. Сонымен бір мезгілде балама энергия көздерін дамыту және экологиялық таза технологияларды әзірлеу мәселесі алдыңғы орынға шығады. 2017 жылы Астанада «Болашақтың энергиясы» тақырыбымен «ЕХРО» халықаралық көрмесі өтетінін еске салды. АӨСШК-ға мүше-мемлекеттерді көрме жұмысына барынша белсене қатысуға шақырамыз, – деді Қазақстан Президенті.

	Қазақстан Президенті кез келген елдің интеграциялық таңдауы – халықтың әл-ауқаты мәселесі екенін атай отырып, экономикалық интеграция үрдістерінің маңыздылығына тоқталды.

	– Қазақстан Еуразиялық экономикалық одақты Ресей және Беларуспен бірге нақ осы тұрғыдан құрады. Еуразиялық одақ Азия мен Еуропаның арасындағы сауда-экономикалық байланыстарды нығайтатын дәнекерлік көпірге айналады, – деді Нұрсұлтан Назарбаев.

	Нұрсұлтан Назарбаев АӨСШК базасында Азиядағы қауіпсіздік және даму жөніндегі ұйым (АҚДҰ) құру қажеттігіне сенімді екенін білдірді.

	– Ол ЕҚЫҰ-ға сындарлы бәсекелес болуы тиіс. Өзара ынтымақтастық пен өзара түсіністік болмайынша, шығыс дәстүрлері мен құндылықтарын ескермейінше, Батыс Шығыстан тысқары, орнықты дами алмайды, – деді Мемлекет басшысы.

	Нұрсұлтан Назарбаев әлемде алты жыл бұрын басталған жаһандық дағдарыс әлі күнге дейін еңсерілмегенін, ол қаржы-экономикалық саланы ғана емес, әлеуметтік-саяси және мәдени-рухани саланы да қамтып, ұлғайып келе жатқанын айтты.  

	–  Бұл – жүйелі сипаттағы, бүкіл өркениетке ортақ дағдарыс. Сондықтан бізге, Азия елдеріне құрлықты бейбіт түрде өркендетумен өзіміз айналысу қажет. АҚДҰ бұл үдерістегі маңызды құрылымға айнала алар еді. АӨСШК-ге мүше мемлекеттер басшыларын осы мәселенің шешімін кейінге қалдырмауға шақырамын, – деді Қазақстан Президенті.

	Соңында Мемлекет басшысы достықтың негізі болып саналатын өзара сенім болашақ халықаралық ұйымның негізгі ұстынының біріне айналуы мүмкін екенін айтты.

	Саммитте сөз сөйлеушілер АӨСШК-ні құрудың бастамашысы Нұрсұлтан Назарбаевқа алғыстарын айтып, ұйымның өңір елдері арасындағы көпқырлы өзара ықпалдастықты қамтамасыз етудегі тиімділігі жоғары екенін атап көрсетті.

	Саммит барысында Қытай Халық Республикасы Түркия Республикасынан АӨСШК-ге 2014-2016 жылдардағы төрағалықты қабылдап алды.

	 

	 






///Мемлекет басшысы белгілі ақын, қаламгер, Қазақстанның Еңбек Ері Олжас Сүлейменовті қабылдады.
Кездесу барысында қазіргі қазақ әдебиетінің өзекті мәселелері мен қоғамды рухани жаңғыртудағы рөлі талқыланды.
Сонымен қатар, сөз зергері алдағы шығармашылық жоспарын ортаға салды.
Нұрсұлтан Назарбаев Олжас Сүлейменовке немересі Ескендірдің қайғылы қазаға ұшырауына байланысты көңіл айтты.

/// 
Кездесуде А.Мырзахметов Мемлекет басшысына еліміздің агроөнеркәсіп кешенінің негізгі даму көрсеткіштері, көктемгі егіс науқанының қорытындылары, сондай-ақ күзгі жиын-терін жұмыстарына дайындық барысы туралы баяндады.
Нұрсұлтан Назарбаев жиын-терін науқанына сапалы дайындалу және өткізу үшін қолайлы жағдай жасау қажеттігін атап өтті.
Қазақстан Президенті ауыл шаруашылығындағы еңбек өнімділігін, саланың экспорттық әлеуетін ұлғайтудың және ауыл тұрғындарының жұмыспен қамтылуын  арттырудың маңыздылығына тоқталды.
А.Мырзахметов биыл ауыл шаруашылығында егіс алқаптары былтырғы деңгеймен салыстырғанда 448 мың гектарға артып, 21,6 млн гектарға жеткенін мәлімдеді. Жиын-терін жұмыстарына дайындық аясында үкімет тиісті шаралар қабылдады, соның ішінде аграрлық кәсіпорындар жалпы құны 60 миллиард теңгеге несиелендірілді, ауыл шаруашылығы өнімін  өндірушілер үшін жанар-жағармай құнын арзандату мәселесі қамтамасыз етілді.
Елбасы кездесу қорытындысы бойынша бірқатар нақты тапсырма берді.

/// 
Мемлекет басшысының атына шетел мемлекеттері мен үкіметтерінің басшыларынан, саяси қайраткерлерден, шетелдік және отандық компаниялардың жетекшілерінен, бизнес, ғылым, білім, мәдениет, спорт саласының өкілдерінен, сондай-ақ қарапайым азаматтардан оның туған күніне, Астана күніне және Қазақстанның БҰҰ Қауіпсіздік кеңесінің 2017-2018 жылдардағы тұрақты емес мүшесі болып сайлануына байланысты көптеген құттықтау хат келіп түсті.
Ресей Федерациясының Президенті Владимир Путин өз жолдауында Нұрсұлтан Назарбаевты туған күнімен құттықтап, екі ел арасындағы одақтастық пен стратегиялық серіктестікті дамытудағы оның еңбегін атап өтті. Сондай-ақ ол Елбасының еуразиялық кеңістіктегі тату көршілікті, тұрақтылық пен қауіпсіздікті қамтамасыз етуге қосқан үлесіне тоқталды.
«ЕАЭО көбіне-көп Сіздің жеке күш-жігеріңіз арқылы көпжақты ынтымақтастықтың әлемдік аренадағы елеулі беделге ие тиімді құрылымы ретінде бекіді. Сізбен достық қарым-қатынасымыздың және Ресей-Қазақстан байланыстарының бүкіл ауқымын одан әрі нығайту бағытындағы бірлескен сындарлы жұмыстардың жалғасатынына сенемін», – делінген хатта.
Қытай Халық Республикасының төрағасы Си Цзиньпин Нұрсұлтан Назарбаевтың туған күніне орай жылы лебізін білдірді.
«Қазақстан мен Қытай арасындағы ынтымақтастықты, жеке достықты және өзара қарым-қатынас деңгейін жоғары бағалаймын. Сізбен жуықта Ташкентте болған кездесу барысында біз маңызды уағдаластықтарға қол жеткіздік және екіжақты өзара қарым-қатынастарды одан әрі нығайту, түрлі салалардағы ынтымақтастықты дамыту мәселелері жөнінде пікір алмастық», – делінген жолдауда.
Бұдан бөлек Си Цзиньпин екі мемлекет халықтарының игілігі жолында жан-жақты стратегиялық серіктестікті жаңа деңгейге көтеру мақсатымен одан әрі ынтымақтасуға әзір екенін жеткізді.
Сондай-ақ Қырғыз Республикасының Президенті Алмазбек Атамбаев, Тәжікстан Республикасының Президенті Эмомали Рахмон, Беларусь Республикасының Президенті Александр Лукашенко, Украина Президенті Петр Порошенко, Әзірбайжан Республикасының Президенті Ильхам Әлиев, Армения Республикасының Президенті Серж Саргсян, Грузия Президенті Гиоргий Маргвелашвили, Израиль Мемлекетінің Президенті Реувен Ривлин құттықтау жеделхаттарын жолдады. Мемлекет басшылары Нұрсұлтан Назарбаевты туған күнімен құттықтады. Оның Қазақстанның қарқынды дамуындағы баға жетпес рөлін атап өтіп, жауапты қызметінде табысты болуына тілектестіктерін білдірді.
Өзбекстан Республикасының Президенті Ислам Кәрімов өз құттықтауында Қазақстанның БҰҰ Қауіпсіздік кеңесінің 2017-2018 жылдардағы тұрақты емес мүшесі болып сайлануы еліміздің халықаралық аренадағы биік беделінің әлемдік қоғамдастық тарапынан мойындалуы болып саналатынын атап өткен.
Нұрсұлтан Назарбаевтың тәуелсіз Қазақстанның көшбасшысы ретіндегі қызметі мен жүргізіп жатқан реформалары халықаралық және шетелдік ұйымдар мен құрылымдар өкілдерінен оның туған күніне және Астана күніне байланысты келіп түскен құттықтауларда жоғарғы бағаланған. Олардың қатарында ЕЭК коллегиясының төрағасы Т.Саркисян, ТМД атқарушы комитетінің төрағасы – атқарушы хатшы С.Лебедев, ТМД экономикалық сотының төрағасы Л.Каменкова, Ұжымдық қауіпсіздік шарты ұйымының Бас хатшысы Н.Бордюжа, АҚШ Конгресі Өкілдер палатасының халықаралық істер жөніндегі комитетінің мүшесі, Еуропа, Еуразия істері және жаңа сын-қатерлер жөніндегі төраға Д.Рорабакер, Латвия атынан Еуропа Парламентіндегі депутат, ЕП-ның Орталық Азия жөніндегі делегациясының төрағасы И.Григуле, ҚХР Төтенше және Өкілетті елшісі Чжан Ханьхуэй, Болгария Республикасының Төтенше және Өкілетті елшісі В.Петков, Палестина Мемлекетінің Төтенше және Өкілетті елшісі М.Абу Зейд бар.
Қазақстан Президентінің туған күні және Астана күнімен құттықтаулардың бірқатары Ресей Федерациясынан келіп түсті. Ресей Федерациясы Үкіметінің төрағасы Дмитрий Медведев, Сыртқы барлау қызметінің директоры М.Фрадков, Ресей Федералдық Жиналысы Мемлекеттік Думасының депутаты В.Ресин, Ресей Федералдық Жиналысы Федерация Кеңесінің мүшесі Н.Рыжков, Башқұртстан Республикасының басшысы Рүстем Хамитов, Ингушетия Республикасының басшысы Юнус-бек Евкуров, Дағыстан Республикасының басшысы Рамазан Абдулатипов, губернаторлар: Кемеров облысының губернаторы А.Төлеев, Курск облысының губернаторы А.Михайлов, Пенза облысының губернаторы И.Белозерцев, Свердлов облысының губернаторы Е.Куйвашев, Астрахан облысының губернаторы А.Жилкин, Байқоңыр қаласы әкімшілігінің басшысы А.Петренко, Татарстанның тұңғыш Президенті М.Шаймиев өз хаттарында Мемлекет басшысының Қазақстан халқының игілігі жолындағы жасампаз белсенділігін атап өткен.
Елбасының атына Ресей және шетелдік іскер топтар өкілдерінің жолдаған хаттарында экономикалық жетістіктер ғана айтылып қоймай, Қазақстан халқын өзгерістер жолында біріктірген қоғамдық келісім саясатының тиімділігі де атап өтілген. Нұрсұлтан Назарбаевты туған күнімен және Астана күнімен құттықтағандар: Сауда-өнеркәсіп палатасының президенті С.Катырин, «Ресей темір жолдары» ААҚ президенті О.Белозеров, «Газпром» КАҚ басқарма төрағасы А.Миллер, «Газпром мұнай» ААҚ бас директоры А.Дюков, «Росатом» мемкорпорациясының бас директоры С.Кириенко, «Сбербанк» КАҚ Басқарма төрағасы Г.Греф, Еуразиялық даму банкінің төрағасы Д.Панкин, «Роснано» БК» ЖШҚ басқарма төрағасы А.Чубайс, «Банк ВТБ» КАҚ басқарма төрағасы А.Костин, «Русал» компаниясының бас директоры О.Дерипаска, «Транснефть» АК» ААҚ вице-президенті В.Рушайло, «Руснефть» ҰК» АҚ директорлар кеңесінің төрағасы И.Гуцериев, «Мечел» КАҚ директорлар кеңесінің төрағасы И.Зюзин, «БПС-Сбербанк» ААҚ басқарма төрағасы С.Инюшин, «Арети» халықаралық компаниялар тобының президенті И.Макаров, «Интер РАО ЕЭС» энергетика компаниясы мен «Мир» мемлекетаралық телерадиокомпаниясының өкілдері, «Эни» компаниясының бас атқарушы директоры К.Дескальци, Engineering and Construction Consolidated Contractors Company компаниясының президенті С.Кхури.
ТАСС ақпарат агенттігі бас директорының бірінші орынбасары М.Гусманның, «Кәсіподақтардың жалпыға ортақ конфедерациясы» халықаралық бірлестігінің бас хатшысы В.Щербаковтың, Мәскеу мемлекеттік халықаралық қатынастар институтының ректоры, РҒА академигі А.Торкуновтың, мемлекетаралық әуе комитетінің төрағасы Т.Анодинаның, Ресей көркем өнер академиясының президенті З.Церетелидің, Еуропалық геронтология және гериатрия қауымдастығының президенті В.Хавинсонның Қазақстан Президентіне жолдаған құттықтау хаттарында туған күніне және Астана күніне орай жылы лебіздер айтылған.
Мемлекет басшысын туған күнімен және Астана күнімен құттықтаған көптеген хаттар мен жеделхаттар ел азаматтарынан, сондай-ақ республикамыздың түрлі кәсіпорындары мен мекемелерінің ұжымдарынан да келіп түсті. 
Қазақстан Президентінің елдің жүйелі әлеуметтік-экономикалық дамуын қамтамасыз ету және қолайлы іскерлік ахуал қалыптастыру ісіндегі еңбегін «Қазмырыш» компаниялар тобының, ERG, «Теңізшевройл» ЖШС еңбек ұжымдары атап айтқан.
Қазақстан Президентінің атына Қазақстан православ шіркеуінің басшысы, Астана мен Қазақстан Митрополиті Александрдан, Қазақстан кәсіподақ федерациясының төрағасы Б.Қажиевтан, «Алжир» саяси қуғын-сүргін және тоталитаризм құрбандарының мемориалдық-мұражай кешені» МКҚК директоры Б.Жүнісбековтен, Қазақстанның халық әртісі Б.Аюхановтан, Ұлы Отан соғысының ардагері, Алматы қаласының Құрметті азаматы С.Жиенбаевтан, WBA, IBO, WBC және IBF тұжырымдары бойынша орта салмақтағы Әлем чемпионы Г.Головкиннен, «Елбасы-курстастары» қоғамдық қорының, Теміртау қаласының «Ақсақалдар алқасы» қоғамдық бірлестігінің өкілдерінен, Алматы облысы Қарасай ауданының Ардагерлер кеңесінен, Алматы қалалық фашизмнің кәмелетке толмаған бұрынғы тұтқындары ұйымынан, Оңтүстік Қазақстан облысының этномәдени бірлестіктері мен ардагерлерінің өкілдерінен, «Жанубий Козогистон» және «Кешкі Талдықорған» газеттерінен құттықтаулар келіп түсті.
Қуатты Қазақстан табыстары Нұрсұлтан Назарбаев есімімен тікелей  байланысты екені атап өтілген көптеген құттықтау хаттар білім беру мен денсаулық сақтау саласының мекемелері мен қызметкерлеріен келіп түсті. Олардың қатарында Қазақ Ұлттық аграрлық университетінің ректоры Т.Есполов, Қазақстанның халық әртісі, Қазақстан Ұлттық өнер университетінің ректоры А.Мұсақожаева, Ресей жаратылыстану академиясының профессоры М.Өтеубаев, профессор, ҚР ҰҒА академигі Ә.Бейсенова, әдебиеттанушы ғалым, ҚР ҰҒА академигі С.Қирабаев, Қазақстан-Америка еркін университетінің президенті Е.Мәмбетқазин және «Назарбаев Зияткерлік мектептері» ААҚ, Қарағанды мемлекеттік техникалық университетінің, Оңтүстік Қазақстан облысының денсаулық сақтау басқармасы мен жетекші медициналық мекемелерінің, Астанадағы «Дәстүрлі және халықтық медицина орталығы» ЖШС-ның ұжымдары бар.
Алматыдан Г.Дәркембаева мен Шефузовтар отбасы, Оралдан А.Вантеев, Талдықорғаннан А.Жұман, Теміртаудан Б.Қалмаханов, Шымкенттен Е.Көпжасарұлы, Тараздан Т.Омаров өз құттықтауларын өлеңмен өрнектеген.
Сондай-ақ Мемлекет басшысын туған күнімен және Астана күнімен құттықтап, ізгі тілектерін Алматыдан С.Люлина, Қарағандыдан А.Барлықбаев, Шымкенттен Д.Ирисова, Қостанайдан Н.Ольченко, Алматы облысынан Т.Чунаева жолдады.  
Құттықтаулардың арасында еліміздің Азия-Тынық мұхиты мемлекеттері тобынан Біріккен Ұлттар Ұйымы Қауіпсіздік кеңесінің 2017-2018 жылдардағы тұрақты емес мүшесі болып сайлануына байланысты хаттар да бар.  
ТМД Парламентаралық ассамблея кеңесінің бас хатшысы А.Сергеев, сондай-ақ оның орынбасары – ҚР Парламентінің ТМД Парламентаралық ассамблеясы мен ҰҚШҰ Парламенттік ассамблеясындағы өкілі Х.Бәкенов, «Шеврон» корпорациясы директорлар кеңесінің төрағасы және бас атқарушы директоры Дж.Уотсон Қазақстанның әлемдік аренадағы беделі жоғары екенін атай отырып, Мемлекет басшысының республиканы дамыту жолындағы көпқырлы қызметінде жаңа табыстарға жетуіне тілектестіктерін білдірген.
Тарихи оқиғаға байланысты Нұрсұлтан Назарбаевқа велосипед спортынан Олимпиада чемпионы А.Винокуров жылы лебізді құттықтауын жолдады.
БҰҰ Қауіпсіздік кеңесінің тұрақты емес мүшелігіне сайлаудағы Қазақстанның жеңісі шығармашыл зиялы қауымның, сондай-ақ білім, өнер және мәдениет салаларының өкілдері арасында да кеңінен қолдау тапты. Ұлттық академиялық кітапхананың, Қазақстан Республикасының Орталық мемлекеттік музейінің, Қазақ ұлттық өнер университетінің, Т.Жүргенов атындағы Қазақ ұлттық өнер академиясының, П.Чайковский атындағы Алматы музыка колледжінің, А.Селезнев атындағы Алматы хореография училищесінің, О.Таңсықбаев атындағы Алматы декоративтік-қолданбалы өнер колледжінің, Абай атындағы Қазақ мемлекеттік академиялық опера және балет театрының, «Астана балет» театрының, М.Әуезов атындағы Қазақ мемлекеттік академиялық драма театрының, Ғ.Мүсірепов атындағы Қазақ мемлекеттік академиялық балалар мен жасөспірімдер театрының, Мемлекеттік академиялық би театрының, Құрманғазы атындағы Қазақ мемлекеттік академиялық халық аспаптары оркестрінің, «Салтанат» мемлекеттік би ансамблінің ұжымдары құттықтауларын жолдады.
Нұрсұлтан Назарбаевтың атына жеделхаттар бірқатар мемлекеттік қайраткерлерден, орталық және жергілікті мемлекеттік органдар жетекшілерінен, Қазақстанның саяси партиялары өкілдерінен, сондай-ақ еліміздің шетелдердегі дипломатиялық миссияларның басшыларынан келді.
Келіп түскен хаттармен танысқан Мемлекет басшысы құттықтау жолдаған барша авторларға жылы лебіздері мен тілектері үшін зор алғысын білдірді.
///Мемлекет басшысы Қасым-Жомарт Тоқаев «Ядролық қарусыз әлем және жаһандық қауіпсіздік үшін Назарбаев сыйлығын» тапсыруға арналған салтанатты рәсімге қатысты.
Қазақстанның Тұңғыш Президенті – Елбасы Нұрсұлтан Назарбаев аталған сыйлықты бұл марапатқа қайтыс болғаннан кейін лайық деп танылған МАГАТЭ-нің бұрынғы бас директоры Юкия Аманоның жақындарына және Ядролық сынақтарға жалпыға бірдей тыйым салу туралы шарт ұйымының атқарушы хатшысы Лассина Зербоға тапсырды.
Қасым-Жомарт Тоқаев өз сөзінде бұл іс-шараның Ядролық сынақтарға қарсы халықаралық күн мерекесімен тұспа-тұс келуінің символдық мәні бар екенін атап өтті.
– Биыл Қазақстанның ядролық қаруды таратпау туралы шартқа және МАГАТЭ-ге қосылғанына 25 жыл толды. Сондай-ақ, Орталық Азияда ядролық қарудан азат аймақ құру туралы шарттың күшіне енгеніне 10 жыл болды, – деді Мемлекет басшысы.
Қасым-Жомарт Тоқаев Қазақстанның Тұңғыш Президентінің жаһандық антиядролық қозғалыстың көшбасшысы ретінде әлемдік қоғамдастық тарапынан әділетті түрде мойындалғанын атап өтті.
– Елбасы Нұрсұлтан Назарбаевтың Семей ядролық сынақ полигонын жабу туралы Жарлығының тарихи мәні бар. Кеңестік әскери элита мен кейбір саясаткерлердің қарсылығына қарамастан ядролық полигонды жабу туралы Тұңғыш Президенттің қабылдаған шешімі зор батылдық пен темірдей ерік-жігерді талап етті. Ол бүкіләлемдік антиядролық қозғалысқа катализатор болды, – деп мәлімдеді Мемлекет басшысы.
Қазақстан Президенті халықаралық қауіпсіздікті қамтамасыз ету ісінде маңызды рөл атқарған Елбасының бастамаларына тоқталды.
– Орталық Азияда ядролық қарудан азат аймақ құру жөніндегі ұсыныстар, МАГАТЭ-нің қолдауымен еліміздің аумағында Уранның төмен байытылған банкінің орналастырылуы, Иранның ядролық мәселесін реттеу ісіндегі Қазақстанның делдалдық күш-жігері, сондай-ақ Ядролық қарудан азат әлем құру туралы БҰҰ Бас Ассамблеясының жалпыға ортақ декларациясы жаһандық тұрақтылық пен сенім негізін нығайтуға айтарлықтай үлес қосты, – деп атап өтті Қасым-Жомарт Тоқаев.
Сонымен қатар, Мемлекет басшысы әлемнің кейбір өңірлерінде ядролық қауіп-қатердің сақталып отырғанына назар аударды.
– БҰҰ мәліметінше, бүгінде әлемде 15 мың ядролық қару сақталуда, оның жүзден астамы санаулы минуттардың ішінде іске қосыла алады. Халықаралық қатынастардағы қақтығыс әлеуетінің артуына және қаржы-экономикалық қайшылықтардың күшеюіне байланысты ахуал шиеленісіп кетті. Иранның ядролық бағдарламасы жөніндегі іс-қимылдардың жалпыға бірдей бірлескен жоспарының, сондай-ақ Орта және жақын қашықтықтағы зымырандарды жою туралы шарттың тағдыры айқындалмай отыр, – деді Президент.
Қасым-Жомарт Тоқаев сыйлықтың лауреаттары – МАГАТЭ-нің бұрынғы басшысы марқұм Юкия Амано мен Ядролық сынақтарға жалпыға бірдей тыйым салу туралы шарт ұйымының атқарушы хатшысы Лассина Зербоның сіңірген еңбегін атап өтіп, олардың ядролық қаруды таратпау және халықаралық қауіпсіздік ісіне қосқан зор үлестерін жоғары бағалады.
– Юкия Амано МАГАТЭ-нің басшысы қызметін атқарған кезде Қазақстанда Уранның төмен байытылған банкін құру ісінде маңызды рөл атқарды және Иранның ядролық проблемасын шешуге атсалысты. Лассина Зербоның қызметі мен күш-жігері Ядролық сынақтарға жалпыға бірдей тыйым салу туралы шарт Мониторингінің халықаралық желісін құру жөніндегі жұмыстардың іс жүзінде толық аяқталуына мүмкіндік берді. Сондай-ақ, ол Шарт ұйымының Көрнекті қайраткерлер тобы мен Жастар тобын құру жөнінде бастама көтерді.
Қазақстан Президенті сөзінің соңында ядролық қарусыздану және ядролық қаруды таратпау ісіндегі бірлескен күш-жігерді жалғастыруға шақырды. Оның айтуынша, Елбасының антиядролық бастамалары жаһандық қауіпсіздікті нығайту үдерісінің маңызды бағдары болып қала беруі тиіс.








///
	 

	Құттықтау хатта ЭКСПО көрмесі - бүгінгі күннің негізгі жетістіктерін бір ортаға жинауға және адамзат дамуының үрдістерін он жыл бұрын жобалауға мүмкіндік беретін болашақтың жұмыс макеті іспетті екені атап өтіледі.

	«ЭКСПО-2017 көрмесі - Қазақстан үшін елдің экономикасы мен гуманитарлық саласының дамуындағы елеулі табыстарының мойындалуы ғана емес, сонымен бірге, жаһандық техникалық диалогты дамытуға, әлемде өз позициясын нығайтуға үлес қосудың тамаша мүмкіндігі» делінген хатта.

	Автор мәні зор халықаралық іс-шараның Астанада өткізілетіні Еуразия кеңістігіндегі интеграциялық үдерістерді дамыту көзқарасы тұрғысынан алып қарағанда маңызды кезеңге айналатынына сенім білдіреді.

	В.Христенко Мемлекет басшысына және Қазақстан азаматтарына ЭКСПО-2017 көрмесіне дайындық жасауда және өткізуде табыстар тілейді.    
///
	 

	Мемлекеттік сапар барысында Қазақстан Президенті Қытайдағы интернет пайдаланушылардың сауалдарына жауап берді.

	Атап айтқанда, Мемлекет басшысы Азиядағы өзара іс-қимыл және сенім шаралары кеңесінің қол жеткізген нәтижелері, негізгі басымдықтары және өзекті міндеттері жөнінде әңгімеледі. Сондай-ақ, Нұрсұлтан Назарбаев тұрақтылық пен өңірлік қауіпсіздікті қамтамасыз ету тетіктеріне, оған қоса бұл үдерістегі АӨСШК-нің орнына қатысты пікірін білдірді.

	Әңгімелесу барысында Қазақстан-Қытай қарым-қатынастарының қазіргі ахуалы мен даму перспективаларына арнайы көңіл бөлінді. Бұл ретте Мемлекет басшысы ҚХР Төрағасы Си Цзиньпиннің «Жібек жолының экономикалық белдеуін» қалыптастыру туралы бастамасына қатысты оң пікірін айтты.

	Бұдан бөлек, Қазақстан Президенті Қытайдың интернетті пайдаланушыларының энергетика саласындағы ынтымақтастыққа қатысты сауалдарына жауап берді, сондай-ақ 2015 жылға қарай тауар айналымы көлемін 40 млрд. долларға жеткізу жөніндегі екі елдің басшысы ұсынған міндетті жүзеге асыру үшін жаңа жобалар дамытылуы ықтимал бірқатар саланы атап өтті.

	 Нұрсұлтан Назарбаев екі мемлекеттің арасында гуманитарлық саладағы ілгерілеушілікке қол жеткізілген айтып, оны әрі қарай нығайтудың бағытын айқындап берді.  

	Мемлекет басшысы Қазақстанның сыртқы саясатының басымдықтарын атай отырып, халықаралық саяси аренадағы дипломатиялық қатынастардың теңгерімін сақтау жөнінде жүргізіліп жатқан жұмыстар жайында хабарлады.  

	Қытай аудиториясын қызықтыратын сұрақтарға жауап бере отырып,  Нұрсұлтан Назарбаев өзінің сүйікті спорт түрлері және олардың тұрмыс пен жұмысқа ықпалы туралы әңгімеледі.

	Соңында Қазақстан Президенті өзінің өмірлік тәжірибелері жөнінде жасөспірім интернет-пайдаланушылармен ой бөлісті.

	Әңгіме аяқталғаннан кейін Мемлекет басшысы «Синьхуа» сайты мен қытайлық интернет-пайдаланушыларға арналған естелік жазба қалдырды, сондай-ақ ең қызықты сауалдың авторына естелік кәдесый берді.

	Онлайн-әңгіме оқырмандарының жалпы саны 20 миллион адамнан асты. Қазақстан Президентіне қойылған, Қытайдағы интернет пайдаланушыларды қызықтырған сауалдардың жалпы саны бір мыңдай болды. Мемлекет басшысымен болған онлайн-әңгіменің қорытындысы бойынша «Синьхуа» агенттігі дайындаған ақпаратты 100-ден астам бұқаралық ақпарат құралы жариялады.

	 



///Кездесу барысында А.Жұмағалиев Елбасыға ұлттық атом компаниясы «Қазатомөнеркәсіп» ұлттық атом компаниясы» акционерлік қоғамының негізгі мақсаттарын айқындайтын даму стратегиясын бекіткенін баяндады.
Қазақстан Президенті экономикалық көрсеткіштерін жақсарту үшін компанияның салалық емес активтерінен арылуы қажеттігін айтты.  
Тәуелсіздігіміздің бастапқы кезеңіндегідей жекешелендіруді батыл жүргізу керек. Тікелей қызметке – уран өндірісіне ден қойып, қалған активтердің бәрін жеке меншікке беру қажет, – деді Нұрсұлтан Назарбаев.
«Қазатомөнеркәсіп» ұлттық атом компаниясы» акционерлік қоғамы басқармасының төрағасы өндірісті әртараптандыру мен ядролық отын циклының барлық буынына ену, сондай-ақ тиімділікті арттыру, компанияны, соның ішінде өндіру кәсіпорындарын трансформациялауды жүргізу даму стратегиясының негізгі басымдықтарына жататынын айтты.
А.Жұмағалиев стратегияны жүзеге асыру «Қазатомөнеркәсіп» ұлттық атом компаниясы» акционерлік қоғамының құнын арттырып, оның әлемдік уран өндірісі нарығындағы көшбасшылық орнын сақтап қалуға мүмкіндік беретініне сенім білдірді.
Кездесу қорытындысы бойынша Нұрсұлтан Назарбаев бірқатар нақты тапсырма берді. 

///
	 

	Ақмола облысының әкімі Қайрат Қожамжаров Қазақстан Президентіне қала әуежайын қайта құрылымдау жөніндегі жұмыс барысы туралы баяндады.

	Қазіргі уақытта нысанға жаңарту жұмыстары жүргізілуде. Оның барысында аэровокзалға, ұшу-қону алаңына, жылу және энергетикалық қамтамасыз ету жүйесіне жөндеу жасалады, сондай-ақ жарықпен ескерту жабдықтары жаңартылады.

	Қайта құрылымдау аяқталғаннан кейін әуежай әуе кемелерінің барлық түрлерін қабылдау мен ұшыруды жүзеге асыру мүмкіндігіне ие болады.     
///
	 

	Елбасына жобаны жүзеге асыру барысы туралы кеңінен баяндалды. Жобаға сәйкес, қуаты жылына 1,5 миллион тонна болатын астық терминалын, сондай-ақ  негізгі жүктер мен контейнерлерге арналған, қуаты жылына 1,5 миллион тонна болатын екі терминал салу есебінен порттың жүк ауыстырып тиеу мүмкіндігін жылына 19,5 миллион тоннаға дейін ұлғайту көзделген. Жобаны жүзеге асыру нәтижесінде порттың жалпы алаңы 22 гектарға ұлғаяды. Құрылыстың бірінші кезеңін 2014 жылдың желтоқсанында аяқтау жоспарланған.

	Мемлекет басшысына сондай-ақ Каспий теңізіндегі порттың,  транскаспийлік бағыттың және Маңғыстау облысының көлік торабының инфрақұрылымын дамыту турасында баяндалды.

	Сонымен қатар, еңбек ұжымының өкілдерімен әңгімелескен Нұрсұлтан Назарбаев Қазақстанның  теңіз қақпасы ретіндегі маңызы өсе беретін портқа мемлекет тарапынан айрықша көңіл бөлініп отырғанын айтты.

	- Астраханьда өткен саммитте Каспий маңы мемлекеттерінің басшылары тарапынан Каспийдің экологиясын сақтау және осы су қоймасындағы қауіпсіздікті қамтамасыз ету мәселелерін қамтитын көптеген жайттар шешілді. Осының бәрі ынтымақтастықты нығайтуға бағытталған және ол бүкіл Каспий маңы өңірінің әрі қарайғы дамуына  серпін береді,- деді Мемлекет басшысы.



///
	 

	Құттықтау хатта ЭКСПО көрмесі - бүгінгі күннің негізгі жетістіктерін бір ортаға жинауға және адамзат дамуының үрдістерін он жыл бұрын жобалауға мүмкіндік беретін болашақтың жұмыс макеті іспетті екені атап өтіледі.

	«ЭКСПО-2017 көрмесі - Қазақстан үшін елдің экономикасы мен гуманитарлық саласының дамуындағы елеулі табыстарының мойындалуы ғана емес, сонымен бірге, жаһандық техникалық диалогты дамытуға, әлемде өз позициясын нығайтуға үлес қосудың тамаша мүмкіндігі» делінген хатта.

	Автор мәні зор халықаралық іс-шараның Астанада өткізілетіні Еуразия кеңістігіндегі интеграциялық үдерістерді дамыту көзқарасы тұрғысынан алып қарағанда маңызды кезеңге айналатынына сенім білдіреді.

	В.Христенко Мемлекет басшысына және Қазақстан азаматтарына ЭКСПО-2017 көрмесіне дайындық жасауда және өткізуде табыстар тілейді.    
///Мемлекет басшысы іс-шара аясында Тәуелсіздіктің 25 жылындағы индустриялық дамудың негізгі кезеңдеріне арналған фотосурет көрмесін аралап көрді.
Телекөпір барысында еліміздің барлық өңірінен 23 тікелей қосылым жүзеге асырылып, жұмыс істеп тұрған нысандар таныстырылды және Индустрияландыру картасының мейлінше ірі жобалары іске қосылды.
Нұрсұлтан Назарбаев индустриялық даму еліміздің экономикасы үшін маңызды міндет болып саналатынын атап өтті.
– Біз экономиканы әртараптандыруға және шикізаттық емес саланы қарқынды дамыту жолына қарай айқын бағыт ұстадық. Үдемелі индустриялық-инновациялық дамудың 2010-2014 жылдары іске асырылған мемлекеттік бағдарламасы өз нәтижесін берді. Жаңа тарихымызда өңдеу өнеркәсібі алғаш рет тау-кен өнеркәсібіне қарағанда жеделірек дами бастады, – деді Қазақстан Президенті.
Елбасы тиісті инфрақұрылымды дамыту бағытында ауқымды жұмыс атқарылып жатқанын айтты.
– Сенімді энергетикалық жүйе құрып, шығыстан батысқа және солтүстіктен оңтүстікке дейінгі көлік дәліздерін қалыптастырдық, бағдарлардың әртүрлі болуына және олардың бір-бірін өзара толықтыруына ден қойдық. Өңдеу өнеркәсібінің металлургия, химия, мұнай өңдеу, машина жасау және азық-түлік өндіру сияқты басымдығы бар салаларына зор мән беріліп отыр, – деді Мемлекет басшысы.
Нұрсұлтан Назарбаев индустрияландыру жылдары жалпы көлемі 4,6 трлн теңге болатын 1 мыңнан астам жоба жүзеге асқанын атап өтті.
– 100 мыңға жуық тұрақты жұмыс орны ашылды, «Глобал 2000» тізіміндегі 30-ға жуық трансұлттық корпорация іске тартылды. Теміржол машиналарын жасау саласы жаңадан қалыптастырылды. Экспорттық жаңа тауарлар, соның ішінде мұнай өнімдері, аккумулятор, трансформатор, металлургиялық жаңа тауарлар, машина жасау өнімдері және басқа да көптеген өнім түрлері шығарыла бастады, – деп түйіндеді сөзін Қазақстан Президенті.
Елбасы Дүниежүзілік банктің «Бизнес жүргізу жеңілдігі» рейтингінде республикамыз әлемнің 190 елі арасында 35-орынға көтерілгенін айтты.
Сонымен бірге, Мемлекет басшысы жедел өзгеріп жатқан мына заманда сандық технологиялар алдыңғы орынға шыққанын атап өтті.
– Жаңа жаһандық технологиялық дәуірдің басталуымен бірге елді белсенді түрде индустрияландыру стратегиялық міндетке айналып отыр. Жалпы, біз жүргізіп отырған саясат әлемдік тәжірибеге сай келеді, оның барысында экономиканың қазіргі жай-күйі де, жаһандық үрдістер де ескерілуде, – деп қорытындылады Нұрсұлтан Назарбаев.
Елбасы мемлекеттің пәрменді қолдауына негізделген кең ауқымды индустрияландыру ісі Қазақстанды дамыған елдер қатарына қосуға, кешенді әлеуметтік мәселелерді шешуге, сондай-ақ халықтың тұрмыс деңгейін арттыруға мүмкіндік беретінін айтты.
Іс-шара аясында Қазақстан Президенті «Алтын сапа» байқауының арнаулы сыйлықтарын тапсырды. Атап айтқанда, «Үздік индустриялық жоба» сыйлығы – «Атыраумұнаймаш» ЖШС директорлар кеңесінің төрағасы С.Түгелбаевқа, «Үздік инновациялық жоба» сыйлығы – «Химфарм» АҚ директоры Р.Байғаринге, «Сапа көшбасшысы» сыйлығы –  ERG менеджерлер кеңесінің төрағасы А.Машкевичке берілді, «Қазақстан электролиз зауыты» АҚ да осы номинация бойынша жеңімпаз атанды. «Парыз» байқауының гран-при жүлдесі «Ақсайгазсервис» АҚ президенті Т.Шектебаевқа табыс етілді.
Соңында Мемлекет басшысы іс-шараға қатысушыларды алда келе жатқан Тәуелсіздік күнімен құттықтады.
Мемлекет басшысының сөйлеген сөзінің толық мәтінін мына жерден қараңыз.





///Қазақстан Республикасы Мемлекеттік қызмет істері және сыбайлас жемқорлыққа қарсы іс-қимыл агенттігі ұйымдастырған конференцияға агенттік төрағасы Қ.Қожамжаров, мемлекеттік органдардың, халықаралық ұйымдардың, дипломатиялық корпустың, білім және ғылым саласының өкілдері, көрнекті қоғам қайраткерлері, БАҚ өкілдері қатысты.
Мемлекеттік хатшы құттықтау сөзінде конференция Қазақстан Тәуелсіздігінің 25 жылдығын мерекелеу қарсаңында өтіп отырғанын айтты. Өткен жылдары мемлекетіміз сыбайлас жемқорлыққа қарсы іс-қимыл мәселелеріне қатысты ауқымды шаралар қабылдады. Бүгінгі күні Қазақстан сыбайлас жемқорлыққа қарсы саясатты іске асырудың сапалы жаңа кезеңіне көшті, оның мазмұны «Қазақстан-2050» стратегиясында және «100 нақты қадам» ұлт жоспарында. сондай-ақ Сыбайлас жемқорлыққа қарсы күрестің 2015-2025 жылдарға арналған стратегиясында айқындалған.
Г.Әбдіқалықова сыбайлас жемқорлыққа қарсы күрес жөніндегі шараларды одан әрі күшейту бағытында Қазақстан Президенті табанды ұстанымды басшылыққа алып отырғанын атап өтті.
Мемлекеттік хатшы Қазақстанның сыбайлас жемқорлыққа қарсы іс-қимылдың әлемдік стандарттарға сәйкес келетін тиімді тетіктерін қалыптастыру жөнінде жүйелі шаралар қабылдап жатқанын атап өтті. «Сыбайлас жемқорлыққа қарсы іс-қимыл туралы» жаңа заң сыбайлас жемқорлыққа қарсы мониторинг, сыбайлас жемқорлық қатерлерін жүйелі талдау және сыбайлас жемқорлыққа қарсы оқу-ағарту ісі сияқты кең ауқымды құқықтық тәсілдерді тәжірибеге енгізді.
Сондай-ақ, Мемлекеттік хатшы халықаралық ынтымақтастықты нығайтудың маңыздылығына тоқталды. Қазақстан БҰҰ-ның сыбайлас жемқорлыққа қарсы конвенциясының, Сыбайлас жемқорлыққа қарсы ведомстволар қауымдастығының, Экономикалық ынтымақтастық және даму ұйымының (ЭЫДҰ) сыбайлас жемқорлыққа қарсы күрес жөніндегі Стамбул іс-қимыл жоспарының және басқа да халықаралық ұйымдардың мүшесі болып саналады.
Соңында Г.Әбдіқалықова конференция сыбайлас жемқорлыққа қарсы іс-қимылдың өзекті мәселелерін шешуге үлес қосатынына, ал көтерілген идеялар мен берілген ұсынымдар нақты іске асатынына сенім білдірді.
///Қасым-Жомарт Тоқаев рәсім кезінде сыйлық лауреаттары мен грант иелерін, алғыс жарияланған шығармашылық ұжымдарды және барлық журналистер қауымын келе жатқан кәсіби мерекелерімен құттықтады.
– Бұқаралық ақпарат құралдары – жаңалықтың жаршысы.  Ел ішіндегі және әлемдегі оқиғалардан халыққа шұғыл әрі шынайы ақпарат тарату – Сіздердің кәсіби еңбектеріңіз.  Сондықтан, Сіздердің қоғамдық маңызы зор қызметтеріңізге біз әрқашан құрметпен қараймыз, бағалаймыз. Менің тапсырмам бойынша Үкімет арнайы қаулымен Қазақстан журналистерінің кәсіби мерекесін бекітті, – деді Президент.
Қасым-Жомарт Тоқаев озық технология заманында медиа саласының мүмкіндіктері өте ауқымды екенін атап өтті. Мемлекет басшысы журналистиканың жаңа дәуірінде ғаламтор желісі мен әлеуметтік желілердің айрықша рөліне тоқталып, ақпараттың ашық, жедел және қолжетімді болуы жетістіктің басты өлшемдеріне айналғанын айтты.
– Мемлекеттің әлеуетін нығайту, экономиканы дамыту, азаматтардың тұрмыс сапасын арттыру – бүгінде еліміздің алдында тұрған маңызды міндеттер. Отандық медиа-қауымдастықтың сындарлы негізде ұйысуы, журналистердің белсенді азаматтық ұстанымы, олардың кәсіби деңгейі және әділдігі – ақпараттық кеңістіктегі табысты жұмыстың негізгі шарттары. Мемлекет өз тарапынан БАҚ-қа қолдау көрсете береді, – деп атап өтті Президент.
«Жас Өркен» ЖШС бас директоры Жүсіпбек Қорғасбекке, «Комсомольская Правда – Қазақстан» газетінің бас редакторы – Виктор Кияницаға, «Ана тілі» газетінің бас редакторы – Жанарбек Әшімжанға, «Астана» телеарнасының редакторы – Жайна Жақсылықоваға Мемлекет басшысының Өкімімен сыйлық тағайындалды.
Гранттар «Хабар 24» телеарнасының тілшісі – Рауан Мыңбаевқа, «Qazaqstan» телеанасындағы «Мәселе» талдамалық бағдарламасының жүргізушісі Нартай Сәрсенғалиевке,
«Қазақстан» телерадиокорпорациясы Маңғыстау облыстық филиалының шеф-редакторы Асем Сартбаеваға тапсырылды.
«Егемен Қазақстан», «Экспресс К», «Знамя труда» және «Шалқар» радиосы шығармашылық ұжымдарына Қазақстан Республикасы Президентінің алғысы жарияланды.
Қасым-Жомарт Тоқаевтың Алғыс хаттарын «Айқын» газетінің бас редакторы Нұртөре Жүсіп, «Хабар» телеарнасы талдамалық бағдарламалар бөлімінің шеф-редакторы Александр Трухачев, «Qazaqstan» телеарнасының жүргізушілері Қымбат Досжан және Дана Нұржігіт, «Хабар 24» телеарнасының шеф-редакторы Шалқар Қожаев, «Qazaqstan» телеарнасының ақпараттық-сараптамалық бағдарламалар дирекциясының директоры Ерлан Атамбай, «Литер» газеті бас редакторының орынбасары Жанна Ойшыбаева, «КТК» телеарнасының бас директоры Эльмира Джамилова, сондай-ақ «Қазақпарат» ХАА және «Жетісу» телеарнасы алды.
Қазақстан-Ресей және Қазақстан-Қытай ынтымақтастығын нығайтуға белсенді атсалысқаны үшін Бүкілресейлік мемлекеттік телевизия және радио хабарларын тарату компаниясы мен «CCTV» Халықаралық телеарнасы Қазақстан Президентінің Алғыс хаттарымен марапатталды.
Мемлекет басшысының атынан еліміздің барлық өңірлеріне жіберілген алғыс хаттар үздік журналистерге салтанатты түрде табыс етілетін болады. 









/// 
Кездесу барысында сауда-экономикалық, инвестициялық, индустриялық, сондай-ақ мәдени-гуманитарлық салалардағы екіжақты ынтымақтастыққа қатысты мәселелер талқыланды. 
Сонымен қатар, Нұрсұлтан Назарбаев пен Наджиб Тун Разак халықаралық күн тәртібіндегі өзекті жайттар туралы да сөз қозғады. 


///
	 

	Кездесу барысында Қ.Келімбетов Мемлекет басшысына макроэкономика және бюджет салаларындағы жұмыстың, сондай-ақ еліміздің қаржы секторын дамыту жөніндегі қызметтің негізгі бағыттары туралы баяндады. Сонымен қатар, елдің кеден және сауда саясатын одан әрі жетілдіру мәселелері талқыланды.  

	Нұрсұлтан Назарбаев Қ.Келімбетов Еуразия кеңістігіндегі интеграция мәселелеріне жауапты адам ретінде қызмет атқаратынын атап өтті.

	- Биылғы мамыр айының соңында жоғары деңгейде өтетін кездесудің таяп қалғанын ескере отырып, жүргізілген келіссөздер нәтижесін қарастыру және Қазақстаның мүддесі қаншалықты қорғалғанын анықтау қажет. Сондай-ақ, экономиканың жай-күйі мен оның даму қарқынына талдау жасаған жөн, - деді Мемлекет басшысы.

	Қ.Келімбетов Қазақстан Президентін Кеден одағы мен Бірыңғай экономикалық кеңістікке мүше үш елдің мемлекет басшыларының Жоғары Еуразия экономикалық кеңесі отырысына дайындалу аясында үш елдің вице-премьерлері деңгейінде тұрақты кездесулер өткізіліп тұратындығынан хабардар етті.

	- Ең алдымен, Еуразия экономикалық одағы туралы шарт дайындалуда. Қазіргі нормативтік-құқықтық базаны бірыңғай құжатқа сәйкестендіру жоспарлануда. 2014 жылдың соңына дейін біздің елдеріміздің парламенттері қарауына барлық үш тарап келіскен құжатты дайындаймыз. Бұған қоса, жоғары деңгейдегі кездесуде одан арғы ықпалдасудың негізгі бағыттарын талқылау жайы қарастырылатын болады, - деді Қ.Келімбетов.

	Мемлекет басшысы кездесу қорытындысында қаралған мәселелер жөнінде нақты тапсырмалар берді.           
///
	 

	Өз құттықтау хатында Э.Видмер-Шлумпфт алдағы уақытта өтетін ЭКСПО-2017 көрмесінің «Болашақтың энергиясы» атты тақырыбының маңыздылығына тоқталған.

	«Ресурстардың жетіспеушілігі баламалы энергия көздерін іздеуді маңызды ете түседі. ЭКСПО көрмесі осы мәселені шешуде пікірлесу және тәжірибе алмасу алаңы ретінде маңызды үлес қосатынына сенемін» деп атап көрсетеді Швейцария Конфедерациясының Президенті.

	Сонымен қатар, Э.Видмер-Шлумпфт ЭКСПО көрмесі Астанада табысты өтетініне сенім білдірген.     
///Кездесу барысында Нұрсұлтан Назарбаевқа Ұлттық банктің бірінші жартыжылдықта атқарған жұмыстарының қорытындылары жөнінде есеп берілді.
Қазақстан Президенті қазіргі уақытта валюта-қаржы нарығындағы тұрақтылықты сақтау және экономиканы әрі қарай дамыту үшін елімізде қажетті жағдай жасалғанын атап өтті.
– Қазір бізде ұлттық валюта мен экономиканың тұрақтылығын қамтамасыз ету үшін мүмкіндіктер бар. Бірінші жартыжылдықта экономика 4 пайыздан астам өсті. Құбылмалы бағамға көшкеніміз дұрыс болды. Белгілі бір деңгейде ауытқулардың болатынына үйрену керек. Бұл тұрғындардың әл-ауқатына әсер етпейді, – деді  Нұрсұлтан Назарбаев.
Қазақстан Президенті банк секторын сауықтыру үшін қабылданған шаралар жөнінде айтты.
– Мемлекет тарапынан банктерге айтарлықтай көмек көрсетілді. Банк жүйесін қолдау мақсатымен үш триллион теңге бөлінді. Сонымен қатар, валюталық реттеу және Ұлттық банктің қызметін жетілдіру мәселелері жөніндегі заңнаманы қайта қарадық. Сондықтан, банктердің экономикаға, соның ішінде шағын және орта бизнес саласына несие беру жұмысын жандандыру қажет, – деді Нұрсұлтан Назарбаев.
Мемлекет басшысы тұрғындардың салымдарын адал жұмыс істемейтін акционерлердің алаяқтық әрекеттерінен қорғау мақсатымен Ұлттық банк төрағасының назарын банк секторының жұмысын ретке келтіру қажеттігіне аударды.
Д.Ақышевтің мәліметіне сәйкес, негізгі көрсеткіштер бойынша, еліміздің қаржы нарығында тұрақты жағдай қалыптасып отыр.
– 2018 жылғы маусым айының қорытындысы бойынша инфляцияның жылдық көрсеткіші 5,9 пайызды құрады. Бұл – соңғы үш жыл ішіндегі ең төменгі көрсеткіш. Ұлттық банк инфляция деңгейін 2020 жылға қарай 4 пайызға дейін төмендетуді көздеп отыр, – деді Ұлттық банк төрағасы.
Д.Ақышев Нұрсұлтан Назарбаевқа ұлттық валюта бағамының өзгеруіне әсер ететін негізгі факторлар жөнінде баяндады.
– Теңге бағамының өзгеруіне әсер ететін негізгі фактор – Қазақстанның сауда-экономикалық нарығындағы валюталық-қаржылық жағдай. Екінші фактор – басқа валюталарға қатысты доллардың бүкіл әлем бойынша нығаюы. Бұл орайда, кәсіпорындар мен тұрғындардың мұндай құбылмалы бағамға бейімделгенін атап өту керек. Жалпы, елімізде шетелдік валютаға деген сұраныстың төмендегені байқалып отыр, – деді Ұлттық банк төрағасы.
Кездесу соңында Мемлекет басшысы бірқатар нақты тапсырма берді.

/// 
Александр Лукашенко Нұрсұлтан Назарбаевты президенттік сайлаудағы жеңісімен құттықтады.
Мемлекеттер басшылары екіжақты ынтымақтастықтың кең ауқымды мәселелері мен Ұлы Отан соғысындағы Жеңістің 70 жылдығын мерекелеу қарсаңында Мәскеуде болатын кездесу жөнінде пікір алмасты.
Телефон арқылы сөйлесуге Беларусь жағы бастамашылық етті. 
///
	

	Әңгімелесу барысында мемлекеттер басшылары сауда-экономикалық, инвестициялық және мәдени-гуманитарлық ынтымақтастықтың негізгі бағыттарын талқылады.

	Нұрсұлтан Назарбаев пен Эмомали Рахмон екі елдің өңірлік және халықаралық ұйымдар аясындағы өзара іс-қимылы мәселелерін қарастырды. 

	Сонымен қатар, тараптар өңірлік қауіпсіздік ахуалы жөнінде пікір алмасты. 

///
	 

	Тәуелсіздік күні қарсаңында Қазақстан Республикасы Президентінің Жарлығымен елдің әлеуметтік-экономикалық және мәдени дамуына, халықтар арасындағы достық пен ынтымақтастықты нығайтуға қосқан елеулі үлесі, белсенді қоғамдық қызметі үшін азаматтардың үлкен бір тобы мемлекеттік наградалармен марапатталды. Олардың қатарында мәдениет, ғылым, білім беру, денсаулық сақтау салаларының көрнекті қайраткерлері, өндіріс, бизнес саласының өкілдері, құқық қорғау органдарының қызметкерлері, әскери қызметшілер, спортшылар, соғыс және еңбек ардагерлері бар.

	***

	Қазақстан Президенті мемлекеттік наградалар тапсыру рәсімін аша отырып, Тәуелсіздіктің 22 жылында елімізде бірқатар жақсы дәстүрлер қалыптасқанын атап өтті.

	– Солардың бірі – Қазақстанның басты жалпыұлттық мерекесі қарсаңында республикамыздың ең лайықты азаматтарын марапаттау. Мұның өте терең символдық мәні бар, өйткені мемлекетіміздің тәуелсіздігі, осы жылдар ішінде сіздер мен біздер жасаған нәрсенің бәрі әрбір жеке адамның еңбегінен құралады, – деді Мемлекет басшысы.

	Нұрсұлтан Назарбаев қызметі мен кәсібіне қарамастан патриотизм, өз ісіне берілгендік, Отан игілігі жолындағы қажырлы еңбек марапатталғандардың барлығын біріктіретінін айтты.

	– Бәріміз награда алу үшін жұмыс істемейміз, тек өзіміздің күнделікті ісімізді атқарамыз. Адам сүйікті ісіне жан-тәнімен беріліп, оған өзінің барлық күш-жігерін жұмсаған кезде марапат пен сый-құрмет оны өзі іздеп табады. Біз үшін ортақ марапаттың ең құндысы – жаңа биіктерді бағындырып келе жатқан, күллі әлемге танылған, гүлденген Қазақстан. Мүлтіксіз атқарылған жұмыс үшін ең жақсы марапат – оны одан да жақсы істеуге мүмкіндік беру деседі. Біздің қоғамның аса маңызды құндылығы – оны біріктіретін қажырлы еңбек. Сондықтан мемлекет атынан біз өз еңбегімен зор табысқа жеткен азаматтарға ерекше құрмет көрсетеміз. «Қазақстанның Еңбек Ері» атағы Юрий Владимирович Пяға, Абзал Жұмашұлы Ералиевке және Иван Адамович Сауэрге беріледі, – деді Қазақстан Президенті.

	Мемлекет басшысы Юрий Пя негізін салған Ұлттық ғылыми кардиохирургиялық орталық бүгінде бүкіл республикаға және одан тысқары елдерге де белгілі екенін де атап өтті.

	– Ол жаңа өмір сыйлаған мыңдаған ересектер мен балалар үшін үміт пен арашаның символы саналады. Орталық қысқа мерзімде барлық жаңа технологияны игеріп, әлемге танылды. Мемлекет басқа да бірегей орталықтар салды. Денсаулық сақтау саласына зор көңіл бөлінуде, қаржыландыру жыл сайын артуда. Осы салаға бөлінетін қаражаттың жалпы ішкі өнімге қатысты көлемі жөнінен біз дамыған елдер қатарына жақындадық. Алайда бүгінде қажетті жұмысты ғимарат пен жабдықтар емес, нақты айтсақ, мамандар атқарады. Қазір Юрий Пя өздерінің бірегей әзірлемелерін жасауға кіріскелі тұр. Биылғы жылы елімізде жүрекке 40 мыңнан астам әртүрлі ота табысты жасалды, ал шетелдерде жасау көп шығынды қажет етер еді, – деді Нұрсұлтан Назарбаев.

	Мемлекет басшысы «Абзал және К» кәсіпорны мен оның директоры Абзал Ералиевтің қызметіне тоқталды.

	– Бүгінде серіктестік күріштің түсімі жөнінен Қызылорда облысында көш бастап келеді. Компанияда күріш өсіруден бастап, дайын өнімді дүкен сөрелеріне жеткізуге дейінгі толық өндірістік цикл енгізілген. Сондай-ақ, кәсіпорын күрішті шетелге басты экспорттаушы болып саналады. Ол адамдарды жұмыспен қамтып қана қоймай, әлеуметтік салаға тұрақты түрде инвестиция салады. Мен бұл шаруашылықта бірнеше рет болдым және онда саябақтары, әлеуметтік нысандары және жайлы өмір үшін қажетті нәрсенің бәрі бар, нағыз гүлдей жайнаған қалашықты көріп таңғалдым, – деді Нұрсұлтан Назарбаев.  

	Қазақстан Президенті сондай-ақ Иван Сауэр басқаратын «Родина» агрофирмасының зор жетістігін атап өтті.

	– «Родина» агрофирмасы – ауыл шаруашылығы ісін жүргізудің нағыз үлгісі. Мысалы, кәсіпорындағы еңбек өнімділігі бір жұмыскерге 38 мың доллар келеді. Бұл – рекорд, себебі еліміз бойынша бұл көрсеткіш 7 мың долларға тең. Егерде, жалпы алғанда, аграрлық секторда өнімділік «Родинаның» көрсеткішінің жартысына жақындаған болса, онда өнім көлемі басқаша болған болар еді. Онда өндірісті мінсіз дамытып қана қоймай, әлеуметтік бағдарламаларды жүзеге асыруға жауапкершілікпен қарайды. Фирманың еңбеккерлері жұмыс істейтін кентте спорттық және әлеуметтік нысандар, жақсы жолдар, ауруханалар  салынған, жылу беру жүйесі орнатылған, – деді Мемлекет басшысы.    

	Қазақстан Президенті бүгін жоғары мемлекеттік наградалар ғалымдарға, мәдениет пен өнер, білім және денсаулық сақтау салаларының қайраткерлеріне, өндіріс иелеріне, қоғам қайраткерлеріне, әскери қызметшілерге, құқық қорғау органдарының қызметкерлеріне тапсырылатынын атап өтті.

	– Сіздердің бәріңіз жаңа Қазақстанды құра отырып, барынша үздік нәтижелерге қол жеткізу үшін күш-жігерлеріңіз бен таланттарыңызды аямай жұмсап келесіздер. Сіздердің жетістіктеріңіз өз әріптестеріңізді және барлық азаматтарды зор биіктерге жігерлендіретініне сенемін. Өйткені, біздің алдымызда жаңа, анағұрлым ауқымды мақсаттар тұр. Нақ осындай жасампаздықпен алға қадам басу – Тәуелсіздігіміздің басты мән-мағынасы, – деді Нұрсұлтан Назарбаев.

	Салтанатты рәсімнің соңында Қазақстан Президенті барлық лауреаттарды марапаттарымен тағы бір рет құттықтап, еліміз олардың еңбегін лайықты бағалап отырғанын атап өтті. 

	- Сіздер үшін бұл қуанышты оқиға үлкен жауапкершілік те болып саналады деп ойлаймын. Сіздерге қарап жаңа лауреаттар өседі, осындай биіктерге жету үшін өзге үміткерлер ұмтылады. Еліміздің ұлы мерекесі – Тәуелсіздік күнімен құттықтаймын. Баршаңызға зор бақыт, бақ-береке тілеймін. Еңбектеріңіз үшін рахмет, - деді Нұрсұлтан Назарбаев.

	***

	«Қазақстанның Еңбек Ері» атағы Қазақстан Республикасын әлеуметтік-гуманитарлық дамытудағы аса үздік жетістіктері,  белсенді қоғамдық қызметі үшін Қызылорда облысының «Абзал и К» толық серіктестігінің директоры А.Ж.Ералиевке, «Ұлттық ғылыми кардиохирургиялық орталық» АҚ басқарма төрағасы Ю.В.Пя мен Ақмола облысының «Родина» агрофирмасы» ЖШС бас директоры И.А.Сауэрге берілді.

	 «Отан» орденімен «Халықаралық бизнес университеті» ЖШС президенті К.Ә.Сағадиев, «Қазатомөнеркәсіп» ҰАК» АҚ басқарма төрағасы В.С.Школьник, «Қазақстан Республикасының Тұңғыш Президенті - Елбасы  Нұрсұлтан Назарбаев» орденімен Атырау облысының әкімі  Б.С.Ізмұхамбетов марапатталды.                                      

	Түрлі дәрежелі «Барыс» орденімен «ҚазМұнайГаз салынатын кәсіпорындар дирекциясы» ЖШС бас директоры Н.Ө.Балғымбаев, Еуразиялық экономикалық қоғамдастығының бас хатшысы Т.А.Маңсұров, Қазақстан Республикасының сыртқы істер министрі Е.Ә.Ыдырысов марапатталды. 

	Бір топ белгілі ғалымдар мен мәдениет, білім қайраткерлері, өндірістік сала  өкілдерінің еңбегі «Парасат»  орденімен атап өтілді, олардың арасында суретші Қ.С.Абаев, жазушылар Т.Әбдіков, Б.Бодаубаев, Л.Н.Гумилев атындағы Еуразия ұлттық университетінің  профессорлары Ж.М.Әбділдин, Қ.Салғараұлы, Қазақстан Республикасы Мемлекеттік қызмет істері агенттігінің төрағасы Ә.М.Байменов, «Жан Анам» қайырымдылық қорының директоры М.Ілиясова, «Қазфосфат» ЖШС бас директоры  М.З.Искандиров, «Кентау трансформатор зауыты» АҚ директорлар кеңесінің төрағасы С.І.Қожабаев, Абай атындағы Қазақ ұлттық педагогика университетінің кафедра меңгерушісі М.Қ.Қойгелдиев, «Ақ Жайық» газетінің бас редакторы Р.Отарбаев, Қазақстан Республикасы Премьер-Министрінің бірінші орынбасары Б.Ә.Сағынтаев, «Казахстанская правда» республикалық газеті» АҚ төрағасының орынбасары А.Ю.Тараков, Ғ.Мүсірепов атындағы Қазақ мемлекеттік академиялық балалар мен жасөспірімдерге арналған театрдың  директоры Т.Д.Теменов, Алматы облысы «ДРСУ-8» ЖШС директоры А.Г.Угрюмов, Қазақстан бокс федерациясының  вице-президенті Ю.А.Цхай бар.                               

	ІІ дәрежелі «Достық» орденіне «Барбанг» Қазақстан күрдтері қауымдастығының мүшесі А.З.Алиев, Қазақ ұлттық өнер университетінің кафедра меңгерушісі Қ.Ә.Байбосынов, Ш.Айманов атындағы «Қазақфильм» АҚ актрисасы А.Темірова, Қазақстандағы «Филия» грек қоғамдары қауымдастығының төрағасы П.И.Феодориди, Ресей Федерациясы «Ақжол» қазақ ұлттық мәдени орталығының президенті Т.Қ.Дүйсенбаев және басқалар ие болды.

	 «Құрмет» орденінің иегерлері Қазақстан Республикасы Жоғарғы Сотының азаматтық және әкімшілік істер жөніндегі қадағалаушы сот алқасының төрағасы Е.Н.Әбдіқадыров, «Абай атындағы Қазақ мемлекеттік академиялық опера және балет театры» РМК әртісі С.Л.Альберс, Ақмола облысы «Зеленый Бор» шипажайы» ЖШС бас директоры Д.М.Аманжолов, ақын О.Асқар, Қарағанды облысы Сәтбаев қаласының № 27 орта мектебінің мұғалімі Ш.Б.Бейсенбекова, Солтүстік Қазақстан облысы «Кирилловка-Айыртау» ЖШС механизаторы Ж.С.Ғабдуллин, Қазақстан Республикасының экономика және бюджеттік жоспарлау министрі Е.А.Досаев, Қазақстан Республикасының қоршаған орта және су ресурстары министрі Н.Ж.Қаппаров, Оңтүстік Қазақстан облысының Мақтаарал ауданындағы Б.Момышұлы атындағы №6 мектеп-гимназия директоры Ө.Ж.Қозыбақ, Солтүстік Қазақстан облысының Ғабит Мүсірепов атындағы ауданындағы «Нежинка-Ерке» ЖШС бригадирі Н.П.Колковская, «Н.Сац атындағы балалар мен жасөспірімдерге арналған мемлекеттік академиялық орыс театры» РМК актрисасы О.В.Коржева, «Педиатрия және балалар хирургиясы ғылыми орталығы» РМҚК бас ғылыми қызметкері Ә.Қ.Машкеев, Алматы облысының әкімі А.Т.Мұсаханов, «Т.Рысқұлов атындағы Қазақ экономикалық университеті» АҚ ректоры С.А.Святов, М.Лермонтов атындағы Мемлекеттік академиялық орыс драма театрының әртісі М.М.Токарев, «Қазақстан Республикасы Ұлттық Банкінің Қазақстан теңге сарайы» РМК аға шебері С.Б.Туров, Қазақ Ұлттық өнер университетінің оқытушысы Е.С.Құсайынов, «Ардагерлер ұйымы» РҚБ Павлодар облыстық филиалының төрағасы Р.Шөкеев және т.б.  атанды.

	Әскери және қызметтік бор­ы­шын үлгілі атқарғаны, заңдылық пен құқықтық тәртіпті қамтамасыз етуде, елдің ұлттық қауіпсіздігі мен қорғаныс қабілетін нығайту кезінде көрсеткен ерлігі мен қажырлылығы үшін әскери қызметшілер, құқық қорғау органдары өкілдерінің бір тобы ІІ дәрежелі «Даңқ» орденімен, І, ІІ және ІІІ дәрежелі «Айбын» ордендерімен, «Ерлігі үшін» және «Жауынгерлік ер­лігі үшін» медальдарымен марапатталды.

	Олардың арасында II дәрежелі «Даңқ» орденіне Алматы қаласы бойынша Экономикалық қылмысқа және сыбайлас жемқорлыққа қарсы күрес департаментінің (қаржы полициясының) бастығы Ә.Т.Аманбаев, Оңтүстік Қазақстан облысы бойынша Экономикалық қылмысқа және сыбайлас жемқорлыққа қарсы күрес департаментінің (қаржы полициясының) бастығы С.С.Ерімбетов, ішкі істер министрінің орынбасары Е.Ә.Кененбаев, ішкі істер министрінің орынбасары А.Ж.Күреңбеков, қорғаныс министрінің орынбасары Б.Ә.Майкеев, Павлодар облысының прокуроры Д.Ш.Сартаев, Ұлттық қауіпсіздік комитетінің департамент бастығы С.Д.Шалабаев ие болды.

	І дәрежелі «Айбын» орденімен М.Т.Махатов, II дәрежелі «Айбын» орденімен Қазақстан Республикасы Қарулы Күштері Әуе қорғанысы күштері бас қолбасшысы басқармасының бөлім бастығы – ұшулар қауіпсіздігі жөніндегі бас инспекторы Қ.Ә.Баймаханов, Қазақстан Республикасы Президенті Күзет қызметінің департамент бастығы Р.Ж.Чакенов, «Ерлігі үшін» медалімен Астана қаласы ішкі істер департаменті патрульдік полиция полкінің полицейі М.Е.Сасанов марапатталды.  

	«Қазақстанның еңбек сіңірген қайраткері» құрметті атағы ғылым, мәдениет, өндіріс пен әлеуметтік са­ланың 76 көрнекті өкіліне берілді, Қазақстан Республикасының Құрмет грамотасына 265 адам ие болды.


///Ақорда резиденциясында үш мемлекеттің қайта тағайындалған төтенше және өкілетті елшілерінің Қазақстан Президентіне сенім грамоталарын тапсыру рәсімі өтті.
Сенім грамоталарын Латвия Республикасының елшісі Ирина Мангуле, Түрікменстан елшісі Батыр Реджепов және Таиланд Корольдігінің елшісі Чатчаван Сакорнсин табыстады.
Қасым-Жомарт Тоқаев елшілерді Қазақстандағы дипломатиялық миссияның ресми түрде басталуымен құттықтап, олардың мол тәжірибесі мен кәсіби біліктілігі достас халықтардың әртүрлі салалар бойынша жақындаса түсуіне ықпал етеді деп сенетінін жеткізді. Мемлекет басшысы Президент Әкімшілігі мен Үкімет тарапынан елшілердің игілікті миссиясын орындауға толық қолдау әрі көмек көрсетілетінін айтты.
Қасым-Жомарт Тоқаев Ирина Мангулемен әңгімелесу барысында Қазақстан Латвия Республикасымен арадағы ежелден берік достыққа, терең тарихи байланыстарға және мүдделерге негізделген қарым-қатынастарды жоғары бағалайтынын атап өтті.  Мемлекет басшысы екі ел арасындағы екіжақты байланыстардың жылдам дамып келе жатқанын айтып, Сауда-экономикалық ынтымақтастық жөніндегі үкіметаралық комиссияның жұмысына ерекше тоқталды.
– Қазақстан Латвиямен көп жоспарлы ынтымақтастықты, атап айтқанда, көлік және логистика, энергетика, жаңартылатын энергия көздері, жаңа технологиялар салалары бойынша ықпалдастықты одан әрі кеңейтуге мүдделі, – деді Қазақстан Президенті.
Қасым-Жомарт Тоқаев Батыр Реджеповпен әңгімелесу кезінде Түрікменстан ықылым заманнан бері Қазақстанның тату көршісі әрі бауырлас ел екенін атап өтіп, Тәуелсіздіктің 30 жылы ішінде екі мемлекет те шынайы стратегиялық әріптестік қатынас орнатқанын айтты. Мемлекет басшысы «Каспий бестігі», Аралды құтқару жөніндегі халықаралық қор және Экономикалық ынтымақтастық ұйымы аясындағы бірлескен жұмыстардан зор үміт күтетінін жеткізді. Бұл ретте, Мемлекет басшысы Түрікменстан көшбасшысы Гурбангулы Бердімұхамедовтің Каспий саммитін Ашхабадта өткізу жөніндегі ұсынысын қолдайтынын айтты.
– Біз барлық бағыттар бойынша екіжақты кооперацияны ұлғайтуға мүдделіміз. Күш-жігерімізді біріктіре отырып, жақын арада екіжақты сауда айналымын айтулы межеге дейін, яғни, 1 миллиард долларға жеткізуге мүмкіндігіміз бар, – деді Қасым-Жомарт Тоқаев.
Президент Таиланд Корольдігімен екіжақты қатынастар жайында айта келіп, бұл елмен өзара ықпалдастық Қазақстанның Азия бағытындағы сыртқы саясатының ажырамас бөлігі екенін атап өтті.  Қасым-Жомарт Тоқаев екіжақты және көпжақты форматтағы, оның ішінде, Біріккен Ұлттар Ұйымы мен Азиядағы өзара іс-қимыл және сенім шаралары жөніндегі кеңес шеңберіндегі байланыстардың табысты дамып келе жатқанына назар аударды.
– Біз пандемиядан кейінгі кезеңде экономикалық және коммерциялық байланыстарымызды нығайту мақсатында Таиланд Корольдігінің Үкіметімен және тай компанияларымен ынтымақтастық жасасуға мүдделіміз, – деді Мемлекет басшысы.
Салтанатты рәсім соңында Қасым-Жомарт Тоқаев Латвия Президенті Эгилс Левитске, Түрікменстан Президенті Гурбангулы Бердімұхамедовке және Таиланд Королі Маха Вачиралонгкорнға жүрекжарды сәлемі мен игі тілегін жолдады.
Шетелдік елшілер Президентке өз елдері мен Қазақстан арасындағы ынтымақтастықты одан әрі нығайтуға бар күш-жігерін жұмылдыратындарын айтты.








///Кездесу барысында Қазақстанның Сыбайлас жемқорлыққа қарсы мемлекеттер тобына мүше болып кіру мәселесі, сондай-ақ, Еуропа Кеңесімен ықпалдастығының перспективалары туралы талқыланды.
Қасым-Жомарт Тоқаев Сыбайлас жемқорлыққа қарсы мемлекеттер тобына кіруге көрсетіп жатқан қолдауы үшін Еуропа Кеңесіне ризашылығын білдіріп, сыбайлас жемқорлыққа қарсы іс-қимылда халықаралық ұйыммен ынтымақтастықтың маңыздылығын атап өтті.
– Біз аталған ұйымның қызметіне атсалысуға өте мүдделіміз. Бұл біздің сыбайлас жемқорлыққа қарсы жұмысымызға, сонымен қатар, ел дамуына кері әсер ететін басқа да мәселелердің шешілуіне тың серпін береді деп сенеміз, – деді Қасым-Жомарт Тоқаев.
Джанлука Эспозито Қазақстан мен Сыбайлас жемқорлыққа қарсы мемлекеттер тобының ынтымақтастығы екі тарапқа да тиімді болатынын айтты.
– Қазақстанның Сыбайлас жемқорлыққа қарсы мемлекеттер тобына мүше болуы жемқорлықпен күрестің принциптері мен тетіктерін жетілдіру ісіне ғана емес, сондай-ақ, бизнес-ахуалды жақсартуға, мемлекеттік қызмет көрсету жұмысын жандандыруға да септігін тигізеді, – деді ұйымның атқарушы хатшысы.


/// 
Нұрсұлтан Назарбаевты Сербия Президенті туған күнімен құттықтап, мықты денсаулық және президенттік лауазымындағы қызметіне табыс тіледі.  
Екі елдің көшбасшылары Қазақстан-Сербия достық қарым-қатынастарын одан әрі нығайту бағытындағы бірлескен тығыз жұмысқа әзірліктерін растады.
Әңгімелесуге Сербия тарапы бастамашылық етті.
/// 
Отырыс барысында Ішкі істер министрі Қ.Қасымовтың, Ұлттық қауіпсіздік комитетінің төрағасы В.Жұмақановтың, сондай-ақ Қауіпсіздік кеңесінің басқа да мүшелерінің Алматы қаласындағы оқиғаларға қатысты баяндамалары тыңдалды.
Қазақстан Президенті қаза болғандар мен зардап шеккендердің отбасыларына көңіл айтты және оларға мемлекеттік органдардың барлық қажетті көмекті көрсетуін тапсырды.
– Бүгін Алматыда, өкінішке қарай, тағы да адам құрбандығына ұшыратқан террорлық акт болды. Зардап шеккендер мен қаза болғандардың жақындарына көңіл айтамын, оларға тиісті психологиялық және материалдық қолдау көрсету керек. Сондай-ақ құқық қорғау органдарына қаладағы құқық тәртібін қамтамасыз ету тұрғысынан барлық қажетті шараны қабылдауды тапсырамын, – деді Нұрсұлтан Назарбаев.
Мемлекет басшысы азаматтарды ақпараттық кеңістіктегі ықтимал арандатушылықтарға бой алдырмауға шақырды.
– Қазір құқық қорғау органдары жұмыс істеп жатыр, қаскүнемдердің кім және қандай мақсат көздегенін анықтауда. Жұрт көп жиналатын орындарды қорғап, жараланғандарға медициналық көмек көрсету жөнінде жедел шаралар қабылдау керек. Қылмыскерлерді анықтау үшін шұғыл түрде толық тергеу жүргізу қажет. Сондай-ақ Алматы тұрғындарына тұрақты түрде мәлімет беріп, жалпы қоғамдық тыныштықты қамтамасыз ету керек. Қауесет таратушылардың аяусыз түрде жолын кесіп, арандатушыларды анықтау маңызды. Алматыдағы және республикадағы барлық азаматтар тәртіпті ретке келтіру үшін ең қатаң шаралар қабылданып жатқанына сенімді болуға тиіс, – деді Қазақстан Президенті.
Отырыс қорытындысы бойынша Нұрсұлтан Назарбаев Ішкі істер министріне оқиға орнына баруды және Алматы қаласының әкімімен бірлесіп, қаладағы жағдайды тұрақтандыру жөнінде шаралар қабылдауды тапсырды.
Сонымен қатар Мемлекет басшысы Ақпарат және коммуникациялар министрлігіне азаматтардың барлық сауалдарына жедел жауап беріп, халыққа уақтылы және толық ақпарат беріп отыруды тапсырды.
 

///
	

	Қазақстан Президенті кәсіпорынның қызметімен және өндірісті ұлғайту жөніндегі жоспарларымен танысты.

	Жоба зауыт өнімдерінің өндірісінде пайдаланылатын компоненттер мен жинақтаушы  өндірісті толық оқшаулауды қамтамасыз етуге бағытталған.

	Заманауи жабдықтармен жабдықталған кәсіпорынның құны – 12 млн. еуро, оның жобалық қуаты – 2500 дана батырымды насос.

	Зауытты аралау барысында Мемлекет басшысына облыста іске қосылған индустриялық-инновациялық және көлік-логистикалық бірқатар жобалар таныстырылды.

	Атап айтқанда, Кәсіпкерлерге қызмет көрсету орталығы (КҚО) өз ісін жаңа бастаған және жұмыс істеп жатқан кәсіпкерлерге «бір терезе» қағидатына негізделген қызметтің толық топтамасын ұсынады. Ашылған 2013 жылдың 1 қыркүйегінен бері КҚО-ға әртүрлі мәселелер бойынша 16 мыңнан астам кәсіпкер өтініш білдірген.

	«Шымкент инновация» компаниясының қызметі инновациялық жобаларды дамытуға және инвестиция тартуға бағытталған. Биыл «Шымкент инновация» компаниясы облысқа 3 күн электр стансасы, 3 жел электр стансасы және 15 шағын су электр стансаларының құрылысын, жаңартылған энергия көздерін дамыту саласын қоса алғанда 420 миллион доллар инвестиция тартты.

	Шымкент қаласындағы сауда-логистикалық орталық 200 мың шаршы метрлік қойманың, сауда және әкімшілік кеңселерінің басын біріктіреді. Онда өнімді өңдеу, сұрыптау, буып-түю аймағы қарастырылған. Мыңға жуық жұмыс орнының ашылуын қамтамасыз ететін жоба Беларусь пен Ресейдің логистикалық орталықтарымен серіктестік орнатуға негізделген. Орталықтың экспорттық қуаты жылына 700 мың тонна өнімді құрайды.     
///
	

	Кездесуде мұнай-газ саласындағы екі ел арасындағы ынтымақтастықты кеңейту мәселелері қаралды. Нұрсұлтан Назарбаев осы саладағы қарым-қатынастардың қарқынды дамып келе жатқанына қанағаттанушылық білдірді.

	Қазіргі уақытта мұнай-газ секторында жалпы құны 5 миллиард долларды құрайтын 10-ға жуық бірлескен жоба іске асырылып жатқаны атап өтілді. Жалпы құны 18 миллиард доллардан асатын бірлескен тағы да 4 ірі жоба энергия ресурстарын тасымалдау саласында жүзеге асырылуда. 

	Қазақстан Президенті мен CNPC басшысы «мұнай-сервистік және өңдеу жобаларындағы инвестицияға айырбас ретінде шикізатқа мүмкіндік туғызу» қағидатына негізделген мұнай-газ саласындағы кешенді ынтымақтастық бағдарламасын әзірлеу мәселесін талқылады.

	Кездесу қорытындысы бойынша екі елдің ұлттық мұнай-газ компаниялары Қазақстан-Қытай мұнай құбыры аясын кеңейту және пайдалану жөніндегі ынтымақтастықтың негізгі қағидаттары туралы келісімге қол қойды.
///Қасым-Жомарт Тоқаев Владимир Путинмен телефон арқылы сөйлесті.  Мемлекет басшылары екіжақты ынтымақтастық пен Еуразиялық экономикалық одақ аясындағы өзара іс-қимыл мәселелерін егжей-тегжейлі талқылады.
Қазақстан Президенті екі елдің пандемияға қарсы күрес жұмыстарына оң бағасын берді. Қарағанды   қаласында «Спутник V» вакцинасының өндірісі іске қосылды. Екі елдің үкіметтері ресейлік вакцинаны Қазақстанға жеткізу туралы келісімге келді.
Өзара уағдаластықтар мен тапсырмаларды орындау мақсатында екі ел үкіметтері бір-бірімен тығыз қарым-қатынаста жұмыс істеп, нақты шешімдер қабылдап жатыр. Биыл Көкшетау қаласында Қазақстан мен Ресейдің аймақаралық ынтымақтастық форумын өткізу туралы келісім жасалды.  Ал оны өткізу формасына қатысты нақты шешім эпидемиялық жағдайға байланысты қабылданады.
Владимир Путин Қасым-Жомарт Тоқаевтың Еуразиялық экономикалық одақты одан әрі дамытуға және оның әлеуеті мен беделін нығайтуға қатысты барлық ұсыныстарымен келісті. Президенттер аталған интеграциялық бірлестіктің қызметіне қатысты мәселелерді шешу үшін өзара тығыз байланыста жұмыс істеуге уағдаласты.
Тараптар халықаралық нарықтағы бүгінгі үдерістер мен сын-қатерлерді ескере отырып, энергетика саласындағы бірлескен жұмыстарды жалғастыруға келісті.
Мемлекет басшылары екіжақты ынтымақтастық пен Еуразиялық интеграцияның негізгі проблемаларына қатысты екі елдің ұстанымдары мен көзқарастарының сәйкес келетініне көңілдері толатынын айтты.

///Мемлекет басшысы Қасым-Жомарт Тоқаев Алматы маңында жолаушылар ұшағы апатынан қаза болған азаматтардың жақындары мен туыстарына көңіл айтты.
Президент зардап шеккендерге көмек көрсетілетінін, апаттың себебін анықтау үшін Премьер-Министр Асқар Маминнің төрағалығымен арнайы үкіметтік комиссия құрылғанын атап көрсетті. Сонымен қатар кінәлілер заңға сәйкес қатаң жазаланатынын мәлім етті. 
/// 
Кездесу барысында Елбасы Ауғанстан Президентінің Астанаға алғашқы ресми сапары екі ел қарым-қатынастарына тың серпін беретініне сенім білдірді.
Нұрсұлтан Назарбаев Ұлы Дала Елі мен Ауғанстанның тарихи тұрғыдан қалыптасқан дәстүрлі достық қарым-қатынастары, берік мәдени-рухани байланыстары бар екенін айтты.
Қазақстан Президенті сондай-ақ елдеріміздің арасындағы қарым-қатынас бірнеше ғасыр бұрынғы Қазақ хандығы мен Ахмат-шах Дурранидің кезінен бастау алатынына да назар аударды.
Мемлекет басшысы Ауғанстанда 30 жылдан астам уақытқа созылған азамат соғысы халықтың әл-ауқатына қатты әсер еткенін, сондықтан біздің республика М.Ғанидің елді тұрақтандыру және дамыту жөнінде жүргізіп жатқан бүгінгі жұмыстарын толық қолдайтынын айтты.
Ауғанстандағы бейбітшілікті сақтау үшін жұмылдырылған күш-жігерді Қазақстанның түрлі халықаралық ұйымдар аясында қолдай беретіні атап өтілді.
Қазақстан Президенті Ауғанстанның солтүстігіндегі ахуал ушыққан 1996 жылы Орталық Азия елдері мен Ресейдің шұғыл кездесуі біздің елде өткенін және сондағы келіссөздер БҰҰ қарарын қабылдауға негіз болғанын еске салды.
Нұрсұлтан Назарбаев екіжақты қарым-қатынастың маңызды тұстары мен оларды дамытудың келешегі, сондай-ақ халықаралық күн тәртібіндегі мәселелер талқыланған бүгінгі келіссөздерді жоғары бағалады.
М.Ғани Қазақстан тәуелсіздік алғалы бері екі елдің өзара қарым-қатынастары нығайып келе жатқанын айтты. Ауғанстан Президенті сондай-ақ Қазақстан халқы Елбасының басшылығымен тұрақты және өркендеп келе жатқан мемлекет құра алғанын атап өтті. 


///
	

	Қазақстан Президенті лицейдің негізгі орынжайларын аралап шығып, лицей оқушыларының ант қабылдауына арналған салтанатты іс-шараға қатысты. Нұрсұлтан Назарбаев оқушыларды ант қабылдауларымен және Лицей күнімен құттықтады. 

	Мемлекет басшысы «Арыстан» лицейінің әскери бағыттағы үздік оқу орындарының бірі екенін атап өтті.

	- Тәуелсіздік жылдары Қазақстанда әскери оқу орындары көптеп ашылды. Бұл лицейдің ерекшелігі сол, ол мемлекеттік емес, жеке қаржыға салынды. Табысты бизнесмендердің өз ақшасын Отанымыздың дамуына салғаны маңызды. Лицейге түсу үшін елдің түрлі өңірлерінен келетін, тұрмысы төмен отбасылардың балаларына басымдық беріледі. Сонымен қатар, конкурс арқылы лицейге үздік оқушылар түседі, олар кейін елдің және бүкіл әлемнің ең озық университеттерінде оқитын болады. Мұндай оқу орындарында болашақ көшбасшылар тәрбиеленді, - деді Қазақстан Президенті.      

	Нұрсұлтан Назарбаев педагогтер еңбегі және өздерінің ерік-жігері арқасында лицей оқушылары ел элитасы қатарынан көрінетініне сенім білдірді.

	- Еліміз «Қазақстан-2050» Стратегиясында белгіленген міндеттерді орындау жөніндегі жаңа бағыттарды жүзеге асыруда. Бұл үшін сапалы білім алған жастар керек. Мен сіздер үшін жасалған барлық жағдаймен танысып шықтым. Сіздердің жанарларыңыздан жігер ұшқынын, сондай-ақ жақсы оқуға, биік мақсаттарға жетуге деген құлшыныс көрдім. Оқытушылар құрамы мен ата-аналарыңыз еліміздің нағыз азаматтары болуларыңыз үшін сіздерге барлығын жасайды деп ойлаймын. Мен сіздерге денсаулық және оқуда табыс тілеймін, - деді Мемлекет басшысы.       

	Рәсім аяқталғаннан соң лицей оқушылары әскери, спорттық шеберлік негіздерін, өздерінің шығармашылық жетістіктерін көрсетті.

	Іс-шара соңында Нұрсұлтан Назарбаев лицей оқушыларымен және олардың ата-аналарымен әңгімелесті.  

	Мамандандырылған «Арыстан» лицейі – заманауи оқу кешені. Онда көбінесе тұрмысы төмен және көп балалы отбасынан шыққан жасөспірімдер, сондай-ақ, республиканың барлық өңірінен жиналған жетім балалар білім алады. Лицейдің басты мақсаты – оларды болашақта жоғары оқу орындарына түсу үшін жан-жақты дайындау.

	Лицейдің 9 сынып оқушыларының антында олардың мінез-құлық негізгі құндылықтар бағдарлары мен қағидаттары көрініс тапқан.

	Мамандандырылған «Арыстан» лицейі ғимарат кешені 2011 жылы дербес жоба бойынша салынған. Қазіргі уақытта оқушылар саны –  240 адам.      

	

	

	 

	

	

	

///
	 

	Сапар аясында Мемлекет басшысының Атырау қаласында бірқатар нысандарға баруы жоспарлануда.

	Сонымен қатар, Нұрсұлтан Назарбаевтың Ресей Федерациясының Президенті Владимир Путинмен екіжақты кездесу өткізуі, сондай-ақ екі ел басшыларының Қазақстан мен Ресейдің ХІ өңіраралық ынтымақтастық форумына қатысуы күтілуде. 
/// 
Нұрсұлтан Назарбаевты Украина Президенті туған күнімен құттықтап, денсаулық пен бақуаттылық, достас Қазақстан халқының игілігі үшін жаңа табыстар тіледі.
Сондай-ақ Қазақстан мен Украина президенттері екіжақты ынтымақтастық мәселелерін талқылады.
 
///Әңгімелесу барысында Қазақстан мен Қырғызстанның Президенттері екі жақты ынтымақтастықтың қазіргі жағдайын және перспективасын талқылап, өңірлік күн тәртібіндегі өзекті мәселелер жөнінде пікір алмасты.
Сондай-ақ, мемлекеттер басшылары алдағы кездесулер кестесін де қарастырды.
Телефон арқылы сөйлесуге Қырғызстан жағы бастамашы болды.
///Кездесу барысында Қасым-Жомарт Тоқаевқа министрліктің қазіргі жұмыстары, негізгі бағдарламалық құжаттардың жүзеге асырылуы, сондай-ақ, берілген тапсырмалардың орындалуы жөнінде мәлімет берілді.
Асхат Аймағамбетов Білім саласын дамытудың 2020-2025 жылдарға арналған мемлекеттік бағдарламасының әзірлену барысы туралы баяндады.
Қазақстан Президенті жаңа мемлекеттік бағдарламаның мазмұны мен осы құжатта шешілуге тиісті міндеттер жөнінде өз ұсыныстарын айтты.
Қасым-Жомарт Тоқаев министрге  ұлттық университеттердің ректорларын конкурстық негізде Қазақстан Республикасы Үкіметінің қаулыларымен тағайындау туралы нормативтік құжаттар дайындауды тапсырды.   


///Мемлекет басшысы Нұр-Сұлтан қаласына жұмыс сапарымен келген Өзбекстанның Сыртқы істер министрі Абдулазиз Камиловті қабылдады.
Кездесу барысында министр Президентке Өзбекстан көшбасшысының Ташкент қаласында «Орталық Азия және Оңтүстік Азия: өңірлік өзара байланыстар. Сын-қатерлер мен мүмкіндіктер» атты халықаралық конференция өткізу туралы бастамасына қолдау білдіру туралы өтінішін жеткізді.
Сонымен қатар Қазақстан мен Өзбекстан арасындағы берік достық пен тату көршілікке негізделген стратегиялық серіктестіктің қазіргі ахуалы және оны әрі қарай нығайтудың перспективалары талқыланды.
Қасым-Жомарт Тоқаев әлемдегі күрделі жағдайға және пандемияға қарамастан екі елдің қарым-қатынастары жоғары деңгейде екенін, қазіргі сын-қатерлерге орнықты төтеп беріп отырғанын айтты.
Кездесу соңында Қасым-Жомарт Тоқаев Шавкат Мирзиёевқа зор денсаулық және бақ-береке тілеген сәлемін жолдап, Өзбекстан Президенті эпидемиялық ахуал жақсарғаннан кейін Қазақстанға сапармен келетініне сенім білдірді.




///
	 

	

	Кеңеске Президент Әкімшілігінің Басшысы А.Мусин, Премьер-Министрдің бірінші орынбасары С.Ахметов, Ауыл шаруашылығы министрі А.Мамытбеков, Ақмола облысының әкімі Қ.Қожамжаров, Қостанай облысының әкімі Н.Сәдуақасов, Павлодар облысының әкімі Е.Арын және Солтүстік Қазақстан облысының әкімі С.Біләлов қатысты.

	Кеңесті аша отырып, Қазақстан Нұрсұлтан Назарбаев кездесуге еліміздің негізгі астықты өңірлерінің әкімдері шақырылғанын атап өтті.

	- Мен жаңа биыл республикамыздың ауыл шаруашылық саласы үшін күрделі жыл болатынын айттым. Өздеріңіз білесіздер, ара райының қуаңшылығы елімізде ғана емес, АҚШ, Канада, Ресей және Украина сияқты ірі астық өсіретін елдердің аумағында қамтыды. Бұл, әрине, астық түсіміне ықпал, екінші жағынан, астықтың экспортық бағасының арта түсуіне әсер етеді. Мысалы, баға тоннасына 120-160 долларға өсті. Мен бағаның осындай өсіп отырғанын ескере келе, ауыл шаруашылық жұмыскерлері өз табыстарын жоғалтып алмаулары керек деп санаймын. Оның үстіне, жауын-шашынның болуы мол астық өнімін алуға ықпал етіп, ендігі кезекте күннің жылынуы да өз септігін тигізері анық. Жиын-терім науқанына жан-жақты дайындалу керек. Осы мәселенің бәрі бүгінгі кеңесте талқыланатын болады, - деді Нұрсұлтан Назарбаев.

	Мемлекет басшысы тек соңғы бес жылда еліміздің астық өсіретін негізгі үш өңіріне субсидия түрінде 60 миллиард теңге бөлінгенін атап өтті. 60-қа жуық түрлі жоба жүзеге асырылды, лизинг арқылы 3 мың бірлік ауыл шаруашылық техникасы сатып алынды. Сонымен қатар, асыл тұқымды 16 мың бас ірі қара мал сатып алынды. Бүгінде ауыл шаруашылығында жалпы өнім деңгейі жан басына шаққанда 4,6 мың долларға жетті, сөйтіп 2,3 есе өсімді құрады.

	- Барлық бөлінген қаражат салаға жұмыс жасауы керек. Жаңа технологияны енгізіп, агроөнеркәсіп кешеніндегі өнімділік деңгейін арттырып, әр гектардан алатын түсім көлемін ұлғайту керек. Осының барлығын талқылап, қажетті іс-қимылды әзірлеу қажет, - деп қадап айтты Нұрсұлтан Назарбаев.

	Ауыл шаруашылығы министрі А.Мамытбеков өз баяндамасында ауа райының қуаңшылығы Қостанай және Ақмола облыстарының оңтүстік бөлігін, Ақтөбе облысының шығыс бөлігін және Қарағанды облысының кейбір аудандарын қамтығанына тоқталды. Мұндай жағдайда инновациялық ылғал жинақтаушы технологияны қолдану маңызды рөл атқарады. Метеорологтердің болжамы бойынша, тамыз айында ылғал мол болатыны күтіліп отыр, бұл астықтың пісіп-жетілуіне жағымды ықпал етпек. Сонымен қатар, министр оңтүстік облыстарда астық жинау науқаны басталатынын, ал батыс өңірлерде астық жинау жұмыстары жүріп жатқанын мәлімдеді. Негізгі астықты облыстарда астық жинау науқаны біргеше күннен кейін басталмақ.

	- Астыққа әлемдік баға өсіп барады және соңғы онкүндікте орташа алғанда 50 долларға өсті. Сондай-ақ ел ішінде астық бағасы арта түсіп, тоннасына 240-250 долларға дейін көтерілуде. Бұл баға тұрақты емес. Өткен жылғы астық қорын және жоспарланған астық түсімін есептей отырып, өз негізгі серіктестеріміздің барлық талаптарын қанағаттандыру үшін жалпы, астықты экспорттаудағы біздің мүмкіндігіміз жеткілікті, - деді өзінің баяндамасында А.Мамытбеков.

	Кеңесте Ақмола, Қостанай, Павлодар және Солтүстік Қазақстан облыстарының әкімдері баяндама жасады.

	- Ақмола облысында 96 мың гектар жерге ауа райының қуаңшылығы жағымсыз ықпал етті. Сонымен бірге, түрлі технологияны қолдану есебінен астықтың түсімі гектарына орташа алғанда 8,5 центнерден құрайды деп жоспарланып отыр. Облыста жоспарланған астық көлемі 3 миллион 700 мың тоннаны құрайды. Жалпы, облыс астық жинау науқанына дайын, ол үшін барлық жағдай жасалған, - деді Қ.Қожамжаров.

	Н.Сәдуақасов Қостанай облысы ауа райының қуаңшылығына ұшырағанын айтты.  

	- 17 облыстың 12-сінде жоғары температура тіркелді және жауын-шашын аз болды. Соған қарамастан, біз 3 миллион тонна астық жинауды жоспарлаудамыз. Азықтық дақылдар дайындауда жұмыстар белсенді жүргізілуде. Мемлекет тарапынан ауыл шаруашылығына қолдау көрсету және жеңілдікпен жанармай бөлу облыста бұл саланы дамытуға оң ықпалын тигізді, - деді Н.Сәдуақасов.

	Өз баяндамасында С.Біләлов Мемлекет басшысының агроөнеркәсіп кешенін белсенді қолдауы барлық ауыл еңбекерлері үшін жақсы демеу болып табылатынын атап өтті.

	- Солтүстік Қазақстан облысы, ауа райының қолайсыздығына қарамастан, 4,6 миллион тонна астық жинауды жоспарлауда. Астық жинау науқанына дайындық жүргізуге ерекше көңіл бөлінген, астықты төкпей-шашпай жинап алуға мүмкіндік беретін қажетті жағдай жасалған, - деді С.Біләлов.

	Павлодар облысының әкімі Е.Арын ауыл шаруашылық дақылдарын әртараптандыру және ылғал жинаушы технологияны қолдана отырып, тамшылатып суарылатын жер көлемін ұлғайту туралы айтты.

	Мемлекет басшысы Қазақстанда әлемдік өндірушілер жасаған ауыл шаруашылық техникасын жинау пунктін құру қажеттігін атап өтті.  

	- Үш облыста мыңнан астам кәсіпорынның тек үштен бірі жұмыс істеп тұр. Біз оларды не үшін құрдық? Үкімет әкімдермен бірлесіп олардың жұмыс істеуін қамтамасыз етуі қажет. Өткен жылы мен астықтың бір жарым жылдық қорын дайындауға тапсырма бердім. Ол қамтамасыз етілсе, еш проблема болмайды. Қолайсыз жерлердегі шөпті шауып, сабан әзірлеп, соның ішінде өзі үшін азық дайындап, ірі азық қорын жасау үшін мүмкіндікті тиімді пайдалану керек. Бүгінде Ақмола облысында қажеттілктен аз мөлшерде, яғни пішеннің бар болғаны 64 пайызы, Павлодар облысында 67 пайызы дайындалған. Әкімдерге осы жағдайға тағы талдау жасап, қажетті шара қабылдауды тапсырамын, - деп атап өтті Мемлекет басшысы.

	Қазақстан Президенті жер ресурстарының тиімсіз пайдаланатыны туралы айтты.

	- Мен барлық жерге тексеру жүргізуді тапсырамын. Бұл бағыттағы жұмысты жалғастыру қажет. Заңнамаға қажетті өзгерістер әзірлеп, Парламент қарауына енгізу қажет. Бұл салада толықтай тәртіп орнату керек, - деді Нұрсұлтан Назарбаев.

	Қазақстан Президенті шағын және орта бизнесті дамыту, жұмыспен қамтуды шешу мәселесіне ерекше назар аударды.

	- Туризм саласындағы бизнесті дамыту үшін мол резервтер бар. Туризм – орасан табыс көзі және кез келген ел экономикасының бөлігі. Мысалы, Ақмола облысында 2015 жылға қарай туристер саны 1,5 миллион адамға дейін арта түсетін болады. Ал Солтүстік Қазақстан облысында – 2 есеге, Павлодар облысында – 1,6 есеге, Қостанай облысында – үштен біріне артады. Алайда, туристердің басым көпшілігі тек Бурабайға келеді. Бұл жергілікті экожүйеге едәуір салмақ түсіредіі. Осыған байланысты Зеренді, Айыртау, Баянауылда және солтүстік облыстағы өзге аудандарда туристік әлеуетті дамыту қажет. Мысалы, тек Зеренді ауданына 200 мыңға дейін турист жіберуге болады, алайда Щучинск-Зеренді жолының жағдайы қағанағаттанғысыз күйде, - деді Нұрсұлтан Назарбаев.

	Нұрсұлтан Назарбаев өңірлердің инвестициялық тартымдылығын арттырудың маңыздылығына назар аударды. Нұрсұлтан Назарбаев әкімдердің назарын қазақстандықтардың өмір сүруін жақсарту, кедейлік қатарын азайту және әлеуметтік маргиналдыққа жол бермеу қажеттігіне аударды.

	- Солтүстік облыстарда ірі астық компаниялармен жұмысты жолға қою керек, өйткені оларда жұмыскерлер жылдың тек 5-6 айында ғана еңбек етеді. Нәтижесінде Солтүстік Қазақстан облысында орташа еңбекақы өңірлердегі ең төменгі деңгейде - 56 мың теңге. Бұл мәселе жан-жақты талдау жасауды және шара қабылдауды қажет етеді. Облыста ауыл шаруашылық өнімдеріне еңбекақы төлеу үлесі 2011 жылы 30 пайыз рентабельдіктің бар болғаны 5 пайызын құрады. «Жұмыспен қамту-2020», «Дипломмен ауылға» бағдарламалары бойынша ауылға мамандар тарту үшін елеулі қаражат бөлінуде. Жеке меншік компаниялар ауылға мамандар жетіспейтіні туралы айтады, ал өздері тиісті еңбекақы төлемейді. Бұл мәселемен тек мемлекет айналысуда. Бұл жұмысқа бизнестің де араласуы қажет, - деп атап өтті Қазақстан Президенті.

	Еліміздегі жылыту маусымына дайындық мәселесі жөнінде Премьер-Министрдің бірінші орынбасары С.Ахметов баяндама жасады.

	- Жалпы алғанда, жағдай бақылауда. Барлық өңірлермен апта сайын селекторлық кеңес өткізіліп, онда жылыту маусымына дайындыққа қатысты барлық мәселе қарастырылады. Іс жүзінде барлық өңірде дайындық жоспар бойынша жүргізілуде. 2011 жылдың қорытындысы бойынша, жаңа жылу қуаты енгізілді, бұл 650 мегаватт электрэнергиясын құрайды. Қазіргі кезде тұрғын үй қоры есебінен жөндеу жұмыстары белсенді жүргізілуде, тұрғындар өздерінің баспаналарына жөндеу жүргізу өз қолдарында екенін түсініп келеді. Осы мақсатқа бөлінген барлық қаражат қайтарылады. Қазір әр облыста тұрғын үй қоры есебінен жөндеу жұмыстарын жүргізуге жарты миллиард теңге бөлінген, - деді С.Ахметов.

	Мемлекет басшысы коммуналдық қызметке қарызды азайту үшін жұмыс жүргізу керектігін атап өтті. Төрт өңірде мұндай қарыз 1 миллиард теңгені құрайды, оның ішінде 517 миллион теңге Қостанай облысына тиесілі.

	- Тұрғын үй-коммуналдық шаруашылықпен айналысу қажет. Мысалы, бүгінде 4 өңірге 2 млрд. теңге бөлінген, Ақмола облысында тек 50 пайызы, Павлодар облысында 40 пайызы игерілсе, ал Солтүстік Қазақстан және Қостанай облыстарында бір теңге де игерілмеген. Жағдайды түзеңдер. Халықты таза ауыз сумен қамтамасыз ету мәселесі өткір тұр. Сумен жабдықтайтын барлық нысанның іске қосылуын қамтамасыз ету қажет. Мысалы, бүгінде сумен жабдықтаушы 74 нысан жұмыс істемей тұр. Оның ішінде, іске қосылғаннын 33-і пайдаланылмаған. Бұл сала әкімдердің жауапкершілігінде, - деді Нұрсұлтан Назарбаев.

	Жергілікті жердегі маңызды жобаларды іске асырудың және жергілікті бизнесті қолдау бастамасының басты құралы Әлеуметтік кәсіпкерлік корпорациясы (ӘКК) болып табылады.

	- Үкіметтің талабымен ӘКК бұдан екі жыл бұрын әкімдіктердің қарауына берілген. Алайда әлі күнге дейін оларды дамытудың бірыңғай стратегиясы жоқ. ӘКК нәтижесінде барлығы жұмысбасты болып кеткен. Бұл күш пен ресустың ыдырауына, көптеген ӘКК зиян шегуіне әкелуде. ӘКК жұмысының тиімділігін арттыруды, олар шешетін міндеттердің нақты ауқымын анықтауды тапсырамын, - деді Нұрсұлтан Назарбаев.

	Сондай-ақ Президент шекараға шектес аймақтағы ынтымақтастыққа және ықпалдастық одақтың әлеуетін пайдалануға ерекше назар аударды.

	- Әкімдер Кеден одағының мүмкіндіктерін жеткілдікті деңгейде пайдаланбауда. Отандық бизнесті сыртқы нарыққа бағыттау қажет, - деп атап өтті Мемлекет басшысы.  

	Кеңестің қорытындысы бойынша Мемлекет басшысы берілген тапсырмаларды қатаң бақылау алуды және оларды іске асыруды қадағалп отыруды тапсырды.        

/// 
Іс-шараға Сыртқы істер вице-министрі А.Волков, Қазақстанның Штутгарттағы құрметті консулы Д.Халлер-Лайбле, Астана қаласы әкімінің орынбасары Е.Аманшаев, «Құлан Астана» ҚБ басқармасының төрайымы Л.Махат, мәдениет мекемелерінің өкілдері қатысты.
Іс-шараның ашылуында сөйлеген Мемлекеттік хатшы Қазақстан Президенті ұсынған Ұлт жоспарын іске асыру аясында қазақстандық біртектілік пен бірлікті, қайырымдылықтың рухани-адамгершілік құндылықтарын нығайтуға және дамытуға бағытталған «Қайырымдылық туралы» заң қабылданғанын атап көрсетті. Мемлекеттік хатшы қайырымдылықтың қоғамдағы рухани-адамгершілік мәдениеттің даму деңгейі көрсеткіштерінің бірі болып саналатынына назар аударып, іс-шараның Қазақстан мен Германия арасындағы мәдени-гуманитарлық ынтымақтастықты одан әрі кеңейту бағытындағы маңыздылығын айтты.
Іс-шара барысында 2005 жылдан бері Баден-Вюртемберг федералды жерінде еліміздің мүдделеріне өкілдік етіп жүрген Қазақстанның Штутгардтағы құрметті консулы Д.Халлер-Лайбле ерекше қамқорлыққа мұқтаж балалардың бейнелеу өнері студиясына қайырымдылық көмек (5 мың евро көлеміндегі ақшалай сертификат) берді.
Г.Әбдіқалықова «Құланшы» қазіргі заманғы өнер орталығын аралау барысында ерекше қамқорлыққа мұқтаж балаларға арналған бейнелеу өнері студиясында шұғылданатын жеткіншектердің  өнер туындылары көрмесімен танысты.
Қазақстанның белгілі суретшісі Л.Махаттың 2009 жылдан бері іске асырып келе жатқан қайырымдылық жобасының мақсаты ерекше қамқорлыққа мұқтаж балалар шығармашылығына қолдау көрсету және дамыту, олардың әлеуметтік бейімделуіне, өскелең ұрпақтың рухани-патриоттық бағытта тәрбиеленуіне көмектесу болып табылады.  
/// 
Мемлекет басшысы, Қазақстан халқы ассамблеясының төрағасы Нұрсұлтан Назарбаевтың төрағалығымен Бейбітшілік және келісім сарайында өткен сессия «Мәңгілік Ел: бір ел – бір тағдыр» тақырыбына арналды.
Сессия жұмысына 1500-ден аса адам қатысты, олардың қатарында ассамблеяның барлық өңірлердегі мүшелері мен ардагерлері, республикалық және өңірлік этномәдени бірлестіктердің төрағалары, Парламент депутаттары, орталық атқарушы органдардың, саяси партиялардың, діни бірлестіктердің, үкіметтік емес ұйымдардың, шетел мемлекеттерінің дипломатиялық миссияларының басшылары, жоғары оқу орындарының ректорлары, ғылыми және шығармашылық зиялық қауым және БАҚ өкілдері бар.
Мемлекет басшысы сессияға қатысушыларды Ассамблеяның 20 жылдығымен құттықтап, бұл мекеме ел үшін күрделі кезеңде құрылғанын айтты.
– Біз республиканың тағдырын өз қолымызға алдық. Сөйтіп, бүгінде бүкіл әлемге беделді мемлекет қалыптастырдық. Біз мұны өзіміздің бақытымыз үшін және қазіргі, сондай-ақ келешек ұрпақтың игілігі үшін жүзеге асырдық, – деді Қазақстан Президенті.
Нұрсұлтан Назарбаев Қазақстан аумағында бүкіл ХХ ғасыр бойы көпэтникалық халықты қалыптастырған күрделі үдеріс жүргенін, соның нәтижесінде елімізге 5,6 миллион адам қоныстандырылғанын атап өтті.
Қазақстан Президенті «Стратегия – 2050»,  жаңа индустрияландыру, «Нұрлы жол» бағдарламасы, бес халықтық реформа, «Мәңгілік ел» сынды барлық бастамалар алдағы көптеген жылдарға есептелгеніне, оларды тек бүкіл халықтың пәрменді қуат-күші арқылы жүзеге асыруға болатынына назар аударды.
– Бұған болашағы ортақ ұлт қана қабілетті. Біз халық бірлігінің бірегей әрі бұған дейін еш жерде қайталанбаған үлгісін қалыптастырудамыз. Бізді, біріншіден, ортақ үйіміз – Қазақстанға деген сүйіспеншілік біріктіреді. Екінші, біздің ежелгі жеріміздің тарихына және тілдерді дамытуға қатысты қоғамдық келісім. Үшінші, бүгінімізге және мемлекетіміз бен оның азаматтарының ұлы болашағына деген нық сенім. Біздің Мәңгілік еліміздің өзегі – осы, – деді Мемлекет басшысы.
Нұрсұлтан Назарбаев осыған байланысты Ассамблеяның бүгінгі орталық міндеті бес реформаны жүзеге асыруға, бірінші кезекте, болашағы біртұтас ұлт қалыптастыруға белсене қатысу болып саналатынын атап айтты.
Сессияда ҚХА ардагерлері, шетелдік қонақтар, өңірлерден келген делегаттар, спортшылар, жұмысшы мамандық иелері, бюджеттік мекемелер мен жастар ұйымдарының өкілдері, Солтүстік полюске сапарлаған алғашқы қазақстандық шаңғы экспедициясына қатысушылар сөз сөйледі. Олар елдің орнықты дамуына негіз болып отырған тұрақтылық пен қоғамдық келісімді сақтаудың маңыздылығын атап өтті.
Сессия барысында елдің этномәдени бірлестіктерінің өкілдері Л.Ни мен О.Дымов Қазақстан халқы Ассамблеясы төрағасының орынбасарлары болып тағайындалды.
Сонымен қатар Мемлекет басшысы Ассамблеяны құру ісінің бастауында тұрған ҚХА мүшелері мен этномәдени бірлестіктердің белсенділеріне «Қазақстан халқы ассамблеясына 20 жыл» мерейтойлық медальдарын тапсырды
Ассамблея XXII сессиясының қорытындысы бойынша Үндеу қабылдады, онда Мемлекет басшысының бастамасымен жарияланған Қазақстан халқы ассамблеясы жылы татулық пен келісімнің, тұрақтылықтың, Қазақстан Республикасының өркендеуі мен гүлденуі үшін халық тұтастығы саясатының мызғымастығы белгісімен өтіп жатқаны айтылған. Ассамблея сессиясына қатысушылар сондай-ақ жалпы азаматтық құндылықтар жүйесі мен қоғамның рухани байлығының негізін құрайтын «Мәңгілік ел» жалпы ұлттық идеясын толық қолдайтынын мәлімдеді.
Мемлекет басшысының сөйлеген сөзінің толық мәтінін мына жерден қараңыз. 







/// 
Мемлекет басшысы киноконцерт залының жаңа ғимаратын аралап көрді, сондай-ақ экологиялық таза көлік түрлерімен, Алматы қаласын және Индустриялық паркті одан әрі дамыту жоспарларымен танысты.
Содан соң Нұрсұлтан Назарбаев Алатау ауданының тұрғындарымен әңгімелесті.
Қазақстан Президенті ауданның түрлене түскеніне, қарқынды дамып, халқының саны өскеніне назар аударды.
Қала тұрғындары елді инфрақұрылымдық тұрғыдан жаңғырту жұмыстары жүргізіліп, Алматының одан әрі дамуына көңіл бөлініп отырғаны үшін Қазақстан Президентіне алғыстарын айтты.
 ***
Құрылысы 2014 аяқталған «Алатау» киноконцерт залы 790 орынға лайықталған. Мұнда тағы 150 және 100 орындық 2 кино залы, әмбебап компьютерлік зал, 2 дәмхана және әртістерге арналған орынжайлар кешені орналасқан. 



///Қазақстан Президенті 24-25 қазанда ресми сапармен Сауд Арабиясы Корольдігінде болады. Сапар аясында Корольдіктің мемлекет қайраткерлерімен және іскер топтар жетекшілерімен бірқатар кездесу өтеді деп жоспарлануда.
Атап айтқанда, Нұрсұлтан Назарбаев Сауд Арабиясының Королі Салман бен Әбдел Әзиз Әл Саудпен, тақ мұрагері, премьер-министрдің бірінші орынбасары, Сауд Арабиясының ішкі істер министрі Мұхаммед бен Наиф Әл Саудпен, тақ мұрагерінің ізбасары, премьер-министрдің екінші орынбасары, Сауд Арабиясының қорғаныс министрі Мұхаммед бен Салманмен, сондай-ақ Ислам даму банкінің жаңадан тағайындалған президенті Бандар бен Мухаммад Хаджармен кездеседі.
//////
	 

	Сапар барысында  бірқатар нысандарды аралап, өңірдің кәсіпкерлерімен және жұртшылық өкілдерімен кездесу жоспарлануда.
///
	 

	Зауытты аралау барысында Мемлекет басшысы өндіріс цехтарын қарап шығып, шығарылатын өнімдер үлгілерімен танысты, сондай-ақ кәсіпорын ұжымымен әңгімелесті.

	Зауыт қызметінің басты бағыты – бағалы металдарды электрохимиялық аффинаждау.

	Ауданы 3,4 гектар болатын кәсіпорын «Астана – жаңа қала» индустриялық паркі – арнайы экономикалық аймағы аумағында орналасқан.

	Аффинаж зауытының жобалық қуаты жылына 25 тонна аффинаждалған алтын өндірісіне есептелген және оның бағалы металдар электролизі бойынша отандық инновациялық технологияны енгізу есебінен 75 тоннаға дейін жеткізілуі мүмкін. Жоба осы саладағы әлемдік озық үлгілерге сәйкес әзірленген.

	Зауытты алтын және күміс сувенирлік бұйымдар (зергерлік өнімдерден басқа) және техникалық мақсаттағы өнімдер өндірісін құру арқылы одан әрі дамыту қарастырылуда. Бұл химиялық, медициналық, зергерлік , автомобиль және өзге де салаларды, машина және аспап жасау кәсіпорындарын бағалы металдардан алынған бұйымдармен қамтамасыз етуге мүмкіндік береді.



///
	 

	Сұхбатта Мемлекет басшысы Қазақстан-Қытай ынтымақтастығын, соның ішінде сауда-экономикалық және өңірлік қауіпсіздікті қамтамасыз ету салаларындағы ынтымақтастықты одан әрі дамытудың келешегіне қатысты кең ауқымды мәселелерді қозғады.

	Атап айтқанда, Қазақстан Президенті Қытай жаңа басшылығы екіжақты ынтымақтастықты одан әрі дамытуды қамтамасыз етіп қана қоймай, сондай-ақ оған тың серпін беретініне сенім білдірді.

	«China Daily» қоғамдық-саяси газеті ­­– Қытайдағы ағылшын тілінде ең көп таралыммен шығатын ықпалды әрі беделді басылым, ол 500 000-нан астам данамен әлемнің 150 еліне тарайды.
/// 
Нұрсұлтан Назарбаев елорданың Оқушылар сарайында орналасқан сайлау учаскесіне келіп, Қазақстан Республикасы Президентінің сайлауында дауыс берді.
Мемлекет басшысы дауыс беру құқығына ие 9,5 миллионға жуық қазақстандық  9700-ден аса сайлау учаскесінде сайлауға қатысып жатқанын атап өтті.
– Бүгін азаматтар конституциялық парызын өтеу құқығына ие. Екінші жағынан, олардың өз болашағын таңдауға, биліктің қызметіне баға беруге мүмкіндіктері бар. Қазақстандықтар ең алдымен еліміздің тұрақты дамуы үшін, халық тұрмысының жақсаруы үшін, өзінің және балаларының болашағы үшін, сондай-ақ менің басшылығыммен елде жүргізіліп жатқан саясатты қолдау үшін дауыс беретініне сенімдімін, – деді Қазақстан Президенті.
Нұрсұлтан Назарбаев сайлаудың транспаренттілігіне назар аударды.
– Сайлау үдерісі мен дауыс беру барысын іс жүзінде 40-қа жуық ел мен халықаралық ұйымдар атынан өкілдік еткен 850-дей шетелдік байқаушылар бақылауда. 170-ке тарта шетелдік БАҚ тіркелді. Біз бүкіл әлемге заңдылықтың сақталуын, ашықтықты көрсетіп отырмыз. Байқаушылар әділ бағасын береді деп санаймын және сайлауға қатысып, қызығушылық танытқаны үшін баршаға алдын ала рақмет айтқым келеді, – деді Қазақстан Президенті.
Сонымен қатар, Мемлекет басшысы осы сайлауда қазақстандықтар өзіне сенім білдіретін болса, бірінші кезектегі әрекеті бес институционалдық реформаны жүзеге асыру бойынша комиссия құру болатынын айтты.
– Бұл комиссия бес кіші топтан тұратын болады, олар заңнамаға өзгеріс енгізуді қажет ететін ауқымды әрі күрделі жұмыс күтіп тұрғандықтан, дереу іске кіріседі. Жалпы, бұл реформалар ел дамуының кезекті кезеңі болып саналады және экономиканы, саясатты, қоғамды қамтиды, сондай-ақ транспаренттілік пен ашықтық үшін қажетті жағдай жасайды, – деді Нұрсұлтан Назарбаев.
Қазақстан Президенті барлық кандидаттар үшін тең жағдайлар жасалғанын, соның аясында олар халыққа өз бағдарламаларын таныстыра алғанын айтты.
– Халықтың дәстүрі мен болмысын сақтауға, сондай-ақ экологиялық мәселелерді шешуге байланысты өзге екі кандидаттың да пікірлерін дұрыс деп есептеймін. Олардың ұсыныстарын күн тәртібіне қосып, жүзеге асыру жолында бірлесіп жұмыс істеуге болады. Жеке өзім Қазақстанның болашағы үшін, атқарып жатқан жұмыстарымызды жалғастырып, нәтижелерін қазіргі және келесі ұрпақ көруі үшін дауыс бердім, – деді Мемлекет басшысы. 





/// 
Қазақстан Президенті өткен келіссөздер барысында екі елдің сауда-экономикалық ынтымақтастығын әсіресе қазіргідей 400 миллион доллар шамасындағы өзара тауар айналымы көлемінің жеткіліксіздігі  жағдайында жандандыра түсу мәселесі басты тақырып болғанын атап өтті.
Мемлекет басшысы Ауғанстанға 600 мың тоннадан астам Қазақстан астығын жеткізуге, сондай-ақ жол салу, құрылыс материалдарымен, локомотивпен және вагондармен қамтамасыз ету ісінде көмек көрсетуге қатысты уағдаластықтарға қол жеткізілгенін айтты.
Нұрсұлтан Назарбаев Қазақстанның Ауғанстанды қиын кездерде әрдайым қолдағанына тоқталды. Атап айтқанда, 2002 жылдан бастап 20 миллион доллардың азық-түлігі жеткізілді, құқық қорғау органдарының қызметін нығайту үшін қаражат аударылды және ауған студенттерінің біздің елде білім алуы үшін 50 миллион доллар бөлінді.
Біз Ауғанстанның дамуын қамтамасыз ету үшін қолдан келетін көмекті жалғастыра береміз, – деді Мемлекет басшысы.
Қазақстан Президенті Ауғанстанның жер қойнауы пайдалы қазбаларға бай екеніне және геологиялық барлау жұмыстарына тартылуы мүмкін мамандардың біздің елде бар екеніне назар аударды.
Мемлекет басшысы келіссөздер аясында екі елдің тиісті қызметтерінің терроризмге қарсы күресте өзара ықпалдасу мәселелері талқыланған айтты.
Қазақстан мен Ауғанстан көшбасшыларының халықаралық құрылымдар аясындағы ықпалдастық мәселесіндегі мүдделерінің үндесетіні де атап өтілді.
Нұрсұлтан Назарбаев экономиканы дамыту және халықтың әл-ауқатын тыныштық пен өзара келісім негізінде арттыру екі ел үшін де негізгі басымдық болып саналатынына назар аударды.
Елбасы Ауғанстан Президентінің біздің елге сапары екіжақты қарым-қатынастарға пайдасын тигізіп, ынтымақтастықты жоғары деңгейге шығаруға ықпал ететініне сенім білдірді.
М.Ғани өз сөзінде Ауғанстанның Қазақстанмен және жалпы Орталық Азия елдерімен ынтымақтастыққа мүдделі екенін растайтынын атап өтті. 
Ауғанстан Президенті өзі басқарып отырған елге «Қазақстан жолы» тұрақтылықты нығайту және экономиканы дамыту ісінде үлгі болатынын айтты.
Ауған тарапының екі елдің сауда-экономика, көлік, инвестиция және азық-түлік салаларындағы ынтымақтастығы іс жүзінде табысты болады деп үміттенетіні де атап өтілді.  

/// 
Оқу орнына келген Нұрсұлтан Назарбаев пен Реджеп Ердоған университет қалашығының макетімен танысты және музейді аралап көрді.
Сондай-ақ екі ел президенттері Құрметті қонақтар кітабына қолтаңба қалдырды.
Түркия Президентіне Құрметті профессор атағы берілді, содан кейін ол университеттің оқытушы-профессорлар құрамы алдында сөз сөйледі.
Р.Ердоған көрсетілген құрмет үшін алғыс білдіріп, түркі тілдес елдердің арасындағы байланысты нығайтудағы оқу орны қызметінің маңыздылығын атап өтті.
Түркия Президенті Қожа Ахмет Яссауидің бүкіл түркі дүниесіне қалдырған рухани мұрасының орны айрықша екенін айтты.
Р.Ердоған Түркияның әрбір тұрғыны үшін Орталық Азия, соның ішінде Қазақстан зор мәнге ие екеніне назар аударды.
– Соңғы 20 жылда елдеріміздің саяси, әлеуметтік және мәдени өмірінде зор өзгерістер болды. Қазақстан тәуелсіздік алғаннан кейінгі емтиханнан жақсы өтті. Барлық сынақтарды еңсеріп, үлкен табыстарға жетті. Бұл көбіне көп өз елін жоғары деңгейге шығару үшін оның географиялық қонысын пайдалана білген Нұрсұлтан Назарбаевтың арқасында мүмкін болды, – деді Түркия  президенті.
***
Қожа Ахмет Яссауи атындағы Халықаралық қазақ-түрік университеті түркі тілдес мемлекеттер ішінде халықаралық мәртебесі бар бірден-бір жоғары оқу орны саналады. Онда әлемнің түркі халықтары тұрып жатқан 32 елінен келген студенттер оқиды. Сабақ қазақ, түрік, орыс және ағылшын тілдерінде жүреді. 




/// 
Елбасы нысанды аралау барысында кәсіпорын қызметімен және оның өндірістік цехы жұмысымен танысты. Сонымен қатар, Мемлекет басшысы қаладағы жеңіл өнеркәсіптің ірі және орташа кәсіпорындары өнімдерінің көрмесін аралап көрді.
Нұрсұлтан Назарбаев кәсіпорын ұжымымен әңгіме барысында отандық өндірушілерді халықтың қолдауы маңызды екенін айтып өтті.
 Барша қазақстандықтарға өзіміздің отандық тауарларды, соның ішінде «Мade in Kazakhstan» белгісі бар аяқ киімдер мен костюмдерді сатып алу қажеттігін айтқым келеді. Егер жеңіл өнеркәсіп ілгері басатын болса, сала кәсіпорындарында жұмыс істейтіндер еңбекақы алып, мемлекетке салық төлейді. Бұл бәріне тиімді – бюджетке түсім түседі, елде өзіміздің өндірген тауарларымыз пайда болады. Бұл орайда өнім сапасын ұдайы  жетілдіріп отырған жөн, – деді Қазақстан Президенті.
***
«Қазжеңілөнеркәсіп – Алматы» ЖШС – аяқ киім мен киім, соның ішінде әскерилер мен күштік құрылымдарына арналған киімдер шығаратын ірі өнеркәсіптік кәсіпорын. Фабрика жұмыс істей бастаған 2011 жылдан бері жұмысшыларының саны 15 есеге артты.
Қазіргі кезде кәсіпорынның өндірістік қуаты жылына 1,5 миллион тігін өнімдері мен 400 жұп аяқ киім шығаруға жетеді. Шығарылатын өнім түгелдей СТ-KZ сертификатын иеленген, мұндағы қазақстандық қамту үлесі 50-75 пайыз болады.  Соңғы екі жылда өндіріс көлемі 6,8 есеге ұлғайып, 393 миллион теңгеден 2,7 миллиард теңгеге жетті. 



///Қазақстан Президенті Қасым-Жомарт Тоқаевқа Қырғыз Республикасының Президенті Сооронбай Жээнбеков Арыс қаласындағы жарылыстардан қаза болғандардың отбасыларына көңіл айтып, жарақат алғандарға қолдау білдірді.   
Көрші мемлекеттің басшысы кісі өлімі мен ауқымды зардаптар әкелген төтенше жағдайға Қырғызстан шынайы жанашырлықпен қарайтынын атап өтті.
Қасым-Жомарт Тоқаев Сооронбай Жээнбековке және бауырлас қырғыз халқына ризашылығын білдіріп, алғыс айтты. 
///
	 

	Ұжымдық хатта студенттер Елбасының «Нұр Отан» ХДП «Жас Отан» жастар қанатының II съезінде сөйлеген сөзін зор ықыласпен тыңдағандықтарын жазады. Олар съезде қабылданған «Жас Отан» жастар қанатының 2020 жылға дейінгі стратегиясы  еліміздегі жастар саясатының одан әрі дамуына жаңа серпіліс беретінін атап өтеді. Сонымен қатар, бұл маңызды құжат кез келген азаматтың сапалы білім алуын, ғылыми әлеуетін арттыруын және әлеуметтік қорғалуын қамтамасыз ететініне сенім білдіреді.

	«Қазіргі кезде ғылыми жобалар мемлекет тарапынан қаржыландырылып келеді. Бұл бүгінгі күннің басты талабы екендігі шүбәсіз. Сондықтан да Сіздің қолдауыңыздың нәтижесінде әрбір өнертапқыш қазақстандық жастың тың идеялары мен өзекті жобалары Қазақстанның индустриалды-инновациялық даму жөніндегі мемлекеттік бағдарламасының іске асырылуына үлес болып қосылады деген үміттеміз» делінген хатта.

	М.Әуезов атындағы Оңтүстік Қазақстан мемлекеттік университетінің студент жастары атынан ұжымдық хатқа Б.Дүйсебеков, Е.Сайрамбай, А.Ертас және Д.Ли қол қойған.        
/// 
Кездесу барысында Қазақстан-Түркия ынтымақтастығының ахуалы, оның түрлі саладағы дамуының басты бағыттары талқыланды.
Сонымен қатар А.Гүл Нұрсұлтан Назарбаевты туған күнімен және Астана күнімен құттықтап, елімізге игілік пен бақ-береке тіледі.

///Қасым-Жомарт Тоқаев Жағдаяттық басқару орталығының жұмысымен, жоғары оқу орнының цифрлық технологияны енгізу жөніндегі жетістіктерімен, сондай-ақ, бизнес-құзыреттілікті дамыту кластерімен танысты.
Мемлекет басшысы студенттік кампус аумағында орналасқан «Керемет» қызмет көрсету орталығын аралап көрді. Бұл орталық «бір терезе» қағидаты бойынша студенттер мен оқытушыларға 500-ден астам қызмет түрлерін ұсынады.  











///Нұрсұлтан Назарбаев Қырғыз Республикасына сапары аясында Жоғары Еуразиялық экономикалық кеңестің шағын және кеңейтілген құрамдағы отырыстарына қатысты.
Сондай-ақ, Кеңес жұмысына Армения, Беларусь, Қырғызстан, Ресей президенттері – Серж Саргсян, Александр Лукашенко, Алмазбек Атамбаев, Владимир Путин және Еуразиялық экономикалық комиссия алқасының төрағасы Тигран Саркисян қатысты.
Шағын құраммен өткен отырыста Еуразиялық экономикалық одақтың (ЕАЭО) 2015-2016 жылдардағы халықаралық қызметінің негізгі бағыттарының іске асырылуы туралы баяндама тыңдалды.
Отырыс барысында тараптар Одақ аясындағы экономикалық өзара іс-қимылдың өзекті жайттарын, халықаралық ынтымақтастық пен Еуразия кеңістігіндегі одан әрі интеграциялану мәселелерін талқылады.
Мемлекет басшысы Кеңестің кеңейтілген құрамдағы отырысында осыдан үш жыл бұрын Астанада қол қойылған Еуразиялық экономикалық одақ туралы шарттың орындалуына байланысты негізгі тұстарға тоқталды, бұл жиынға  Молдова Президенті И.Додон да қатысты.
– Ұйымның шарттық-құқықтық базасы жасалып, оның аясы жүйелі түрде кеңейіп келеді, ұзақмерзімді және ортамерзімді басымдықтары да айқындалды. Тауардың, қызмет көрсетудің, капитал мен жұмыс күшінің еркін қозғалысы нақты жүзеге асуда. Біз экономика саласында бір-бірімізбен келісе жұмыс жүргізіп, экономиканың маңызды деген бөліктерінде үйлесімді саясат ұстанып отырмыз. Әртүрлі елдермен және халықаралық ұйымдармен байланыс орнығып келеді, – деді Қазақстан Президенті.
Нұрсұлтан Назарбаев қалыптасу кезеңінде Еуразиялық экономикалық одақтың жаһандық экономикадағы дағдарыстық құбылыстарды және күрделі геосаяси жағдай қатерлерін еңсере білгенін атап өтті.
– Осының барлығы ұйымымыздың соңғы уақытта айтарлықтай төмендеп кеткен көрсеткіштеріне әсерін тигізді. Алайда дағдарыс мәңгілік емес, құлдыраудың соңы өсімге ұласатыны белгілі, – деді Мемлекет басшысы.
Қазақстан Президенті Одаққа қатысушы елдердің көпшілігі былтыр күрделі жағдайға қарамастан, экономикалық көрсеткіштер өсіміне қол жеткізгенін атап өтті.  
– 2017 жылдың басындағы статистикалық мәліметтер көңілге үміт ұялатады. Осы жылдың алғашқы айларының нәтижесі бойынша, ЕАЭО-ның сыртқы сауда көлемі 37%-ға ұлғайды, ал өзара сауда– 38%-ға өсті, – деді Нұрсұлтан Назарбаев.
Сондай-ақ, Мемлекет басшысы аталған оң үрдісті орнықтыру қажеттігін айта келіп, осы бағыттағы басты қадамдарды атап көрсетті.
– Біріншіден, ЕАЭО-ны дамытуға кедергі келтіретін барлық шектеулерді жою қажет. Екіншіден, тауарды өткізетін нарықтарды кеңейтіп, инвестиция өсімі үшін халықаралық әріптестермен жаңа сауда-экономикалық келісімдер жасалуын қамтамасыз ету керек. Үшіншіден, елдеріміздің экономикасы үшін осындай күрделі кезеңде өзара көмек қолын созған жөн. Төртіншіден, дағдарыстық құбылыстарды еңсеруге Дағдарысқа қарсы күрес кеңесі жақсы жәрдемші бола алады, – деді Қазақстан Президенті.
Нұрсұлтан Назарбаев Экономика және қаржы министрлері кеңесінің, сондай-ақ ЕАЭО елдерінің орталық банктері жетекшілерінің құрамын жасақтау жөніндегі Қазақстанның ұсыныстарын ерекше атап өтті.    
– Кеңес ұйымға мүше мемлекеттердің қаржы-экономикалық саясатының мәселелері және дағдарыстық құбылыстардың алдын алу үшін өзара келісілген шаралар қабылдау жөнінде ЕАЭО органдарына ұсынымдар береді. Оның жұмысы экономикалық өсім мен қаржы тұрақтылығын қамтамасыз ету үшін бірлескен іс-шараларды іске асыруға бағытталады. Кеңестің жұмысы G-20-ның жанындағы Қаржы тұрақтылығы жөніндегі кеңестің және Еуропалық комиссия жанындағы ЭКОФИН-нің қызметіне ұқсас болады, – деді Мемлекет басшысы.
Тараптар Одақтың бақылаушысы мәртебесін беру мәселесін де қарастырды, үшінші елдерде оған зор мүдделілік бар.
Кеңейтілген құраммен өткен отырыста ЕАЭО елдерінің 2017-2018 жылдарға арналған макроэкономикалық саясатының негізгі бағдары бекітілді. Құжатта макроэкономикалық ахуалды жақсарту, корпоративтік секторды инвестиция көлемін арттыруға ынталандыру, шикізаттық емес экспортты ілгерілету бағытындағы елеулі шаралар көзделген.     
Сонымен қатар, отырыс қорытындысында ЕАЭО мен оған мүше мемлекеттер және Иран арасында еркін сауда аймағын құру жөніндегі уақытша келісім туралы құжат қабылданды.
Бұдан бөлек, мемлекеттер басшылары Еуразиялық экономикалық одақ жанынан бақылаушы мемлекет мәртебесінің берілуі туралы Молдова Республикасының өтінішін қарастырды.
Соңында Қазақстан Президенті Қырғыз тарапына ЕАЭО органдарындағы төрағалық қызметі барысында табысты жұмыс жүргізуіне тілектестік білдірді. 



///Мемлекет басшысы телеарнаның Ұжымдық қауіпсіздік шарты ұйымының өңірлік қауіпсіздікті қамтамасыз етудегі рөлі, ұйымның институционалдық дамуы және бұл үдерістерге Қазақстанның қосқан үлесі жөніндегі сауалдарына жауап берді.
Сұхбат барысында Нұрсұлтан Назарбаев өңірдегі жаңа сын-қатерлер мен қауіптерге қатысты өз ойын ортаға салып, оған қарсы Ұжымдық қауіпсіздік шарты ұйымы аясында күресудің ұжымдық шаралары туралы әңгімеледі.
Сондай-ақ, Қазақстан Президенті Ұжымдық қауіпсіздік шарты ұйымы мен НАТО-ның ұқсастығы жөнінде пікір білдіріп, бұл ұйымдардың сипаты мен құрылуындағы міндеттерінің айырмашылықтарына тоқталды.

///Қатар басшысы Қасым-Жомарт Тоқаевты Қазақстандағы президент сайлауындағы айқын жеңісімен және Президентті ұлықтау рәсімінің сәтті өтуімен құттықтады.
Шейх Тәмим бен Хамад Әл-Тәни Мемлекет басшысына табыс тілеп, оның жоғары қызметі қазақ халқының ырысы мен бірлігін нығайтуға бағытталатынына сенім білдірді.
Қазақстан Президенті Қатар Әміріне құттықтағаны үшін ризашылық білдіріп, екіжақты ықпалдастықты одан әрі пәрменді түрде жалғастыруға ниетті екенін айтты.
Әңгімелесу барысында екі ел арасындағы байланыстарды одан әрі дамыту мәселелері талқыланды.
Телефон арқылы сөйлесуге қатар тарапы бастамашы болды.
 
///Қазақстан Президенті Ачех провинциясындағы жер сілкінісі салдарынан көптеген адамның қаза болғаны туралы хабарды зор күйзеліспен қабылдады.
Мемлекет басшысы қаза болғандардың туыстары мен жақындарына және достас Индонезияның барша халқына көңіл айтты, сондай-ақ зардап шеккендердің тезірек сауығып кетуіне тілектестік білдірді.
///Армения Президенті Армен Саркисян Қасым-Жомарт Тоқаевты Қазақстан Республикасының Президенті лауазымына кірісуімен құттықтап, жауапты қызметіне табыс тіледі.
Қасым-Жомарт Тоқаев құттықтағаны үшін Армен Саркисянға ризашылық білдіріп, Қазақстанның Армениямен өзара тиімді ынтымақтастықты дамытудағы саяси бағыты өзгермейтінін айтты.
Тараптар Қазақстан Республикасының Тұңғыш Президенті – Елбасы Нұрсұлтан Назарбаевтың Қазақстан мен Армения арасындағы қарым-қатынастарды қалыптастырудағы айрықша рөлін атап өтті.
Телефон арқылы сөйлесуге Армения жағы бастамашы болды.
///
	 

	- Лондондағы ХХХ Олимпиялық ойындардың ауыр атлетика сынындағы жеңісіңмен құттықтаймын!

	Шиеленіскен бәсекеге қарамастан, сен біздің елімізді әлемдік ойындарда лайықты таныта алдың. Сен жеңіп алған алтын медаль – жоғары шеберліктің, мықты ерік-жігердің және рухтың бекемдігінің көрсеткіші.

	Сенің көптеген спорттық жетістіктеріңнің қатарында енді олимпиада чемпионы атағы бары да өте қуанышты.

	Саған табыстар және жаңа жеңістер тілеймін, - делінген құттықтау жеделхатында.
///
	 

	Қ.Қожамжаров  Қазақстан Президентіне өңірдің негізгі әлеуметтік-экономикалық көрсеткіштері және Бурабай туристік-курорттық аймағын дамыту туралы баяндады.

	Мемлекет басшысы кездесудің қорытындысы бойынша нақты тапсырма берді.   

	 

	 

	
///
	

	Екі елдің көшбасшылары өзара іс-қимылдың өзекті мәселелерін қарастырды, Оңтүстік-Шығыс Азия елдерінің қауымдастығы (АСЕАН) мен Бірыңғай экономикалық кеңістікті қоса алғанда, қазіргі халықаралық құрылымдар аясындағы өңірлік интеграция тақырыбын талқылады.

	Мемлекетаралық өзара іс-қимыл әлеуеті толық пайдаланылмай отырғаны және тараптардың мұнай-газ, химия салаларындағы, аграрлық сектордағы және басқа салалардағы серіктестік аясын кеңейтуге қызығушылық танытатыны атап өтілді.

	Нұрсұлтан Назарбаев Бруней бизнесінің өкілдерін Қазақстан экономикасын әртараптандыруға қатысуға шақырды және Бруней Астанада ЭКСПО халықаралық көрмесін өткізудің дайындығына белсене атсалысса деген тілегін білдірді.

	Кездесу соңында Мемлекет басшысы Хассанал Болкиахты Қазақстанға сапармен келуге шақырды.   
///Іс-шараны ашқан Г.Әбдіқалықова байқау жеңімпаздарын марапаттау рәсіміне қатысушыларға арнаған Қазақстан Республикасы Президентінің құттықтау сөзін оқып берді.
«Әрбір отбасы біздің басты мақсатымыз – Болашағы біртұтас Мәңгілік ел болу жолында мемлекетімізді нығайта түсуге баға жетпес үлес қосады. Отбасылық құндылықтары бекем орныққан ел ғана мызғымас мемлекет бола алады. Бүгінгі мерейлі күнде шаңырағында ізгі қарым-қатынас, игі дәстүрлер сақталып, өзара сыйластық салтанат құрған барлық отбасыға ризашылығымды білдіремін», – делінген құттықтауда.
Салтанатты іс-шара аясында Мемлекеттік хатшы мәреге жеткен әр отбасыға грамота мен диплом және тұрмыстық техника сатып алуға арналған 300 мың теңгелік сертификат тапсырды.
Қыркүйектің 2-сі мен 9-ы аралығында интернет арқылы sms дауыс беру арқылы өткізілген конкурстың финалдық турында жеңімпаз отбасы анықталды. Ақтөбе облысынан қатысқан Нұсқабаевтар отбасы «Мерейлі отбасы» ұлттық байқауының 2016 жылғы лауреаты атанды. Отағасы – Ұлы Отан соғысының ардагері, ол 46 жыл бойы ауыл мектебінде ұстаздық еткен. Ерлі-зайыпты Нұсқабаевтардың шаңырақ көтергеніне 72 жыл толып, 10 бала, 30 немере, 22 шөбере сүйіп отыр. Балалары мен немерелері ел экономикасының түрлі саласында табысты еңбек етіп жүр.
Г.Әбдіқалықова жеңімпаз отбасыға естелік сыйлық пен шағын автобус кілтін салтанатты түрде табыс етті.
Марапаттау рәсімі Қазақстанның эстрада әртістерінің қатысуымен мерекелік концертке ұласты.
///
	 

	Жеделхатта Нұрсұлтан Назарбаев Қазақстан мен Германия арасындағы дәстүрлі достық пен өзара түсіністікке негізделген екіжақты өзара қарым-қатынастардың жаңа бастамалар арқасында одан әрі белсенді дами беретініне сенімін білдірген.

	«Елдеріміз арасындағы саяси, сауда-экономикалық және мәдени салалардағы жемісті және өзара тиімді ынтымақтастық алдағы уақытта да жалғасын табады деп үміттенемін», – делінген жеделхатта.

	Соңында Мемлекет басшысы Германияның Федералдық канцлеріне зор денсаулық, ал герман халқына бейбіт өмір мен бақ-береке тілеген.
///Г.Әбдіқалықова бүгінгі басқосу Қазақстан Республикасы Тәуелсіздігінің 25 жылдығы қарсаңында өтіп отырғандығын атап өтті. «Болашақ» бағдарламасы іске асырылып келе жатқан 23 жыл ішінде 9 339 адам әлемнің үздік университеттерінде жоғары білім алған. Президенттің «Болашақ» стипендиясы – Қазақстанның әлемдік білім беру жүйесімен жедел интеграциялануын табысты жүзеге асыруға мүмкіндік берген ұлттық жоба.  
Мемлекеттік хатшы «Болашақ» бағдарламасының бәсекеге қабілетті түлектері Қазақстанның одан әрі дамуы мен өсіп-өркендеуіне маңызды үлес қосатынын, сондай-ақ елімізді әлемнің ең дамыған 30 мемлекетінің қатарына қосуды  басты мақсат еткен «Қазақстан-2050» стратегиясын іске асыруға белсене атсалысатынын айтты.
Комиссия отырысында Шет елдерде кадр даярлау жөніндегі республикалық комиссияның хаттамалық тапсырмасының орындалуы туралы Білім және ғылым министрі Е.Сағадиевтің есебі тыңдалып, «Болашақ» бағдарламасын іске асыруға қатысты бірқатар мәселе қаралды.
Отырыс барысында комиссия шешімімен орталық және жергілікті мемлекеттік органдардың өтінімдері бойынша әзірленген 2017 жылға арналған Басымдығы бар мамандықтар тізбесі бекітіліп, келесі жылғы стипендиялардың шекті саны анықталды.
Магистратурада және докторантурада оқитын, сондай-ақ әлемнің жетекші ғылыми және өндірістік орталықтарында тағылымдамадан өтуге жіберілетін 231 үміткерге комиссия шешімімен стипендия тағайындалды.
2016 жылы 544 адамға стипендия тағайындалды.
Г.Әбдіқалықова отырыс қорытындысы бойынша «Болашақ» халықаралық стипендиясын одан әрі іске асыруға қатысты тапсырмалар берді. 
///
	 

	Шараға соғыс және еңбек ардагерлері, мемлекеттік органдар басшылары, дипломатиялық корпус өкілдері, сондай-ақ Ұлы Отан соғысында қаза тапқан қазақстандықтардың рухына тағзым етуге жиналған елорда тұрғындары қатысты.

	Мемлекет басшысы Қазақстан Республикасы Мемлекеттік күзет қызметі үрмелі аспаптар оркестрінің сүйемелдеуімен Мәңгілік алау жанына Даңқ гүл тізбегін әкеліп қойды, содан соң бір минут үнсіздік жарияланды.

	Қазақстан Президенті – ҚР Қарулы Күштері Жоғарғы Бас қолбасшысының және ардагерлердің алдынан Мемлекеттік күзет қызметінің Құрметті қарауыл ротасы салтанатты маршпен шеру тартып өтті.

	Гүл шоқтарын қою рәсімінен соң Нұрсұлтан Назарбаев арнайы тігілген шатырлар қалашығында ардагерлермен әңгімелесті. Мемлекет басшысы оларды және барша қазақстандықтарды Жеңіс күнімен құттықтады.

	– Жеңіс күні – Ұлы мереке. Әкелеріміз бен аталарымыздың арқасында біз бүгін бейбіт аспан астында өмір сүрудеміз, қуатты мемлекет құрып, болашаққа сеніммен қарап отырмыз. Қасиетті топырағымыздың бір миллион сегіз жүз мыңнан астам ұлдары мен қыздары шайқасты. Миллиондаған адам бәрін де майдан үшін, бәрін де жеңіс үшін беріп, бел шешпей еңбек етті, – деді Нұрсұлтан Назарбаев.

	Қазақстан Президенті ардагерлердің тек жауынгерлік ерлігімен ғана емес, өмірлік өнегесімен де қымбат екенін атап өтті.

	Мемлекет басшысы достық, ерлік және бауырластық тәрізді ұлағатты ұғымдармен байланысты Жеңіс күнін әрдайым есте сақтауға шақырды.

	Сонымен қатар, Нұрсұлтан Назарбаев майдангерлер мен тыл еңбеккерлеріне мемлекеттің қажетті жағдайды жасап, әлеуметтік қолдау көрсетіп отырғанына да назар аударды.

	– Бағалап, құрметтей отырып, олардан ерлік, еңбексүйгіштік және бірлікке бекемдікті үйренген жөн. Келесі жылы Жеңістің 70 жылдығын бірлесе атап өту үшін олар қасымызда аман-сау жүрсін, – деді Қазақстан Президенті

	Соңында Мемлекет басшысы ардагерлерге зор денсаулық, мол бақыт және еліміздің аспаны ашық болуын тіледі.






///Фин әріптесімен кездесуден кейін Қасым-Жомарт Тоқаев Молдова Президенті Игорь Додонмен келіссөз жүргізді.
Көшбасшылар саяси және сауда-экономикалық салалардағы ынтымақтастықтың ағымдағы жай-күйі мен даму перспективаларын, сондай-ақ екіжақты қатынастардың құқықтық-шарттық базасын кеңейту мәселелерін талқылады.
Мемлекет басшылары екі ел арасындағы достық қарым-қатынастардың оң динамикасын атап өтіп, одан әрі нығайтуға дайын екендерін мәлімдеді.
Атап айтқанда, тараптар экономикалық ынтымақтастық жөніндегі бірлескен Үкіметаралық комиссияның жұмысын жандандыру қажеттігін атап өтті.
Молдова президенті Қасым-Жомарт Тоқаевты келесі жылы Молдоваға ресми сапармен келуге шақырды.


///Қазақстан Президентіне өңірдің туристік кластерін, атап айтқанда Щучинск-Бурабай курорттық аймағын, «Абылай хан» алаңын, «Ақ бура» курорттық аймағын және басқа да нысандарды одан әрі дамытуға арналған жобалар таныстырылды.
«Визит-Центр» орталығы – тақырыптық музейлер, «5 D» кинотеатры, «Бурабай» мемлекеттік ұлттық табиғи саябағында өмір сүретін және өзге елдерден әкелінген жабайы хайуанаттар саябағы бар туристік кешен.

///Тараптар қорғаныс саласындағы мемлекетаралық ынтымақтастықтың қазіргі мәселелері мен перспективаларын талқылады.
Нұрсұлтан Назарбаев С.Шойгумен кездесу барысында Қазақстан Қарулы Күштерінің 25 жылдығын атап өтудің маңыздылығына тоқталып, оның аясында бірқатар салтанатты іс-шара ұйымдастырылатынын айтты.

/// 
Н.Моди Қазақстанның қалыптасуы мен қарқынды дамуындағы Нұрсұлтан Назарбаевтың көшбасшылығын атап өткен.
«Үндістан екі ел арасындағы қарым-қатынасты нығайтуға Сіздің ұдайы көрсетіп келе жатқан қолдауыңызды жоғары бағалайды», – делінген жеделхатта.
Үндістан Премьер-министрі Қазақстан Президентімен Астанада өтетін алдағы кездесуді тағатсыздана тосуда екенін айтады.
Соңында Н.Моди Нұрсұлтан Назарбаевқа мықты денсаулық, сарқылмас күш-қуат және табыс тіледі.
///Нұрсұлтан Назарбаев Атырау қаласына келді. Мемлекет басшысының мұнай саласы өкілдерімен кездесуі жоспарланған. Кездесу аясында телекөпір ұйымдастырылып, ірі нысандардың жұмыс барысы таныстырылады және мұнай-газ саласы қызметкерлерін марапаттау рәсімі өтеді.
Сонымен қатар, Қазақстан Президентінің ірі мұнай компаниялары жетекшілерімен кездесуін өткізу көзделіп отыр. 
///Кездесу барысында Қазақстанның Сыбайлас жемқорлыққа қарсы мемлекеттер тобына мүше болып кіру мәселесі, сондай-ақ, Еуропа Кеңесімен ықпалдастығының перспективалары туралы талқыланды.
Қасым-Жомарт Тоқаев Сыбайлас жемқорлыққа қарсы мемлекеттер тобына кіруге көрсетіп жатқан қолдауы үшін Еуропа Кеңесіне ризашылығын білдіріп, сыбайлас жемқорлыққа қарсы іс-қимылда халықаралық ұйыммен ынтымақтастықтың маңыздылығын атап өтті.
– Біз аталған ұйымның қызметіне атсалысуға өте мүдделіміз. Бұл біздің сыбайлас жемқорлыққа қарсы жұмысымызға, сонымен қатар, ел дамуына кері әсер ететін басқа да мәселелердің шешілуіне тың серпін береді деп сенеміз, – деді Қасым-Жомарт Тоқаев.
Джанлука Эспозито Қазақстан мен Сыбайлас жемқорлыққа қарсы мемлекеттер тобының ынтымақтастығы екі тарапқа да тиімді болатынын айтты.
– Қазақстанның Сыбайлас жемқорлыққа қарсы мемлекеттер тобына мүше болуы жемқорлықпен күрестің принциптері мен тетіктерін жетілдіру ісіне ғана емес, сондай-ақ, бизнес-ахуалды жақсартуға, мемлекеттік қызмет көрсету жұмысын жандандыруға да септігін тигізеді, – деді ұйымның атқарушы хатшысы.


///Нұрсұлтан Назарбаев Қырғыз Республикасына сапары аясында Жоғары Еуразиялық экономикалық кеңестің шағын және кеңейтілген құрамдағы отырыстарына қатысты.
Сондай-ақ, Кеңес жұмысына Армения, Беларусь, Қырғызстан, Ресей президенттері – Серж Саргсян, Александр Лукашенко, Алмазбек Атамбаев, Владимир Путин және Еуразиялық экономикалық комиссия алқасының төрағасы Тигран Саркисян қатысты.
Шағын құраммен өткен отырыста Еуразиялық экономикалық одақтың (ЕАЭО) 2015-2016 жылдардағы халықаралық қызметінің негізгі бағыттарының іске асырылуы туралы баяндама тыңдалды.
Отырыс барысында тараптар Одақ аясындағы экономикалық өзара іс-қимылдың өзекті жайттарын, халықаралық ынтымақтастық пен Еуразия кеңістігіндегі одан әрі интеграциялану мәселелерін талқылады.
Мемлекет басшысы Кеңестің кеңейтілген құрамдағы отырысында осыдан үш жыл бұрын Астанада қол қойылған Еуразиялық экономикалық одақ туралы шарттың орындалуына байланысты негізгі тұстарға тоқталды, бұл жиынға  Молдова Президенті И.Додон да қатысты.
– Ұйымның шарттық-құқықтық базасы жасалып, оның аясы жүйелі түрде кеңейіп келеді, ұзақмерзімді және ортамерзімді басымдықтары да айқындалды. Тауардың, қызмет көрсетудің, капитал мен жұмыс күшінің еркін қозғалысы нақты жүзеге асуда. Біз экономика саласында бір-бірімізбен келісе жұмыс жүргізіп, экономиканың маңызды деген бөліктерінде үйлесімді саясат ұстанып отырмыз. Әртүрлі елдермен және халықаралық ұйымдармен байланыс орнығып келеді, – деді Қазақстан Президенті.
Нұрсұлтан Назарбаев қалыптасу кезеңінде Еуразиялық экономикалық одақтың жаһандық экономикадағы дағдарыстық құбылыстарды және күрделі геосаяси жағдай қатерлерін еңсере білгенін атап өтті.
– Осының барлығы ұйымымыздың соңғы уақытта айтарлықтай төмендеп кеткен көрсеткіштеріне әсерін тигізді. Алайда дағдарыс мәңгілік емес, құлдыраудың соңы өсімге ұласатыны белгілі, – деді Мемлекет басшысы.
Қазақстан Президенті Одаққа қатысушы елдердің көпшілігі былтыр күрделі жағдайға қарамастан, экономикалық көрсеткіштер өсіміне қол жеткізгенін атап өтті.  
– 2017 жылдың басындағы статистикалық мәліметтер көңілге үміт ұялатады. Осы жылдың алғашқы айларының нәтижесі бойынша, ЕАЭО-ның сыртқы сауда көлемі 37%-ға ұлғайды, ал өзара сауда– 38%-ға өсті, – деді Нұрсұлтан Назарбаев.
Сондай-ақ, Мемлекет басшысы аталған оң үрдісті орнықтыру қажеттігін айта келіп, осы бағыттағы басты қадамдарды атап көрсетті.
– Біріншіден, ЕАЭО-ны дамытуға кедергі келтіретін барлық шектеулерді жою қажет. Екіншіден, тауарды өткізетін нарықтарды кеңейтіп, инвестиция өсімі үшін халықаралық әріптестермен жаңа сауда-экономикалық келісімдер жасалуын қамтамасыз ету керек. Үшіншіден, елдеріміздің экономикасы үшін осындай күрделі кезеңде өзара көмек қолын созған жөн. Төртіншіден, дағдарыстық құбылыстарды еңсеруге Дағдарысқа қарсы күрес кеңесі жақсы жәрдемші бола алады, – деді Қазақстан Президенті.
Нұрсұлтан Назарбаев Экономика және қаржы министрлері кеңесінің, сондай-ақ ЕАЭО елдерінің орталық банктері жетекшілерінің құрамын жасақтау жөніндегі Қазақстанның ұсыныстарын ерекше атап өтті.    
– Кеңес ұйымға мүше мемлекеттердің қаржы-экономикалық саясатының мәселелері және дағдарыстық құбылыстардың алдын алу үшін өзара келісілген шаралар қабылдау жөнінде ЕАЭО органдарына ұсынымдар береді. Оның жұмысы экономикалық өсім мен қаржы тұрақтылығын қамтамасыз ету үшін бірлескен іс-шараларды іске асыруға бағытталады. Кеңестің жұмысы G-20-ның жанындағы Қаржы тұрақтылығы жөніндегі кеңестің және Еуропалық комиссия жанындағы ЭКОФИН-нің қызметіне ұқсас болады, – деді Мемлекет басшысы.
Тараптар Одақтың бақылаушысы мәртебесін беру мәселесін де қарастырды, үшінші елдерде оған зор мүдделілік бар.
Кеңейтілген құраммен өткен отырыста ЕАЭО елдерінің 2017-2018 жылдарға арналған макроэкономикалық саясатының негізгі бағдары бекітілді. Құжатта макроэкономикалық ахуалды жақсарту, корпоративтік секторды инвестиция көлемін арттыруға ынталандыру, шикізаттық емес экспортты ілгерілету бағытындағы елеулі шаралар көзделген.     
Сонымен қатар, отырыс қорытындысында ЕАЭО мен оған мүше мемлекеттер және Иран арасында еркін сауда аймағын құру жөніндегі уақытша келісім туралы құжат қабылданды.
Бұдан бөлек, мемлекеттер басшылары Еуразиялық экономикалық одақ жанынан бақылаушы мемлекет мәртебесінің берілуі туралы Молдова Республикасының өтінішін қарастырды.
Соңында Қазақстан Президенті Қырғыз тарапына ЕАЭО органдарындағы төрағалық қызметі барысында табысты жұмыс жүргізуіне тілектестік білдірді. 



///
	 

	Сапар барысында Қазақстан Президентінің Шанхай ынтымақтастық ұйымына мүше мемлекеттер басшылары кеңесінің отырысына қатысуы, сондай-ақ шет мемлекеттер көшбасшыларымен бірқатар екіжақты кездесулер өткізуі жоспарланған. 
///
Кездесуге Румынияның экс-Президенті Эмиль Констинтинеску, Еуропа Кеңесінің экс-Бас хатшысы Вальтер Швиммер, Хорватияның экс-Президенті Степан Месич, Франция Сенатының экс-спикері Кристиан Понселе, Джеймстаун Қорының президенті Глен Ховард және Ломоносов атындағы ММУ-дің ректоры Виктор Садовничий қатысты.
Мемлекет басшысы кездесуге қатысқандарға шақыруын қабыл алғандары және Астанаға келгендері үшін алғысын айтты.
- Мен өзімнің бұрынғы достарымды көргеніме қуаныштымын. Бүгін Сіздердің қатысуларыңызбен Назарбаев оқулары ашылды. Өздеріңізге белгілі, бұл оқиға біздің еліміздің Тұңғыш Президенті күніне орайластырылды. Мен бұл мемлекеттік мерекенің бастамашысы болған жоқпын, оны еліміздің Парламенті белгіледі. Бұл халықты топтастыру және жастарды патриоттыққа тәрбиелеу үшін қажет деп білемін, - деп атап өтті Қазақстан Президенті.
Нұрсұлтан Назарбаев әңгімелесушілер назарын тәуелсіз Қазақстанның дамуының маңызды қорытындыларына аударды.
- Біріншіден, біз күллі әлем мойындаған мемлекет құрдық. Екіншіден, қысқа мерзім ішінде жаңа нарықтық экономика құрылды, соңғы 15 жылда оның көлемі 16 рет өсті. Бүгінде қазақстандықтардың орташа табысы Шығыс Еуропа елдерінің деңгейіне жетті. Осылайша біз дамуымызда бірден серпіліс жасадық. Экономиканың өсуімен бірге халықтың әл-ауқаты артты. Біз халық кедейшілігі деңгейі 40 пайыз кезеңіндегі көрсеткішпен бастадық және бұл көрсеткішті 4 пайызға төмендеттік, бұл барлық дамыған елдер үшін қалыпты саналады. Үшіншіден, біз халықаралық деңгейде танылуға қол жеткіздік. Соңғы уақытта Қазақстанда ЕҚЫҰ-ның Саммиті, Әлемдік және дәстүрлі діндер көшбасшыларының төрт съезі болып өтті, біз ЕҚЫҰ-ға және ИКҰ-на төраға болдық. Жақында Астанаға ЭКСПО-2017 көрмесін өткізу құқығының берілуі біздің еліміздің және барша халқымыздың биік беделінің тағы бір дәлеліне айналды, - деді Мемлекет басшысы.
Қазақстан Президенті еліміз посткеңестік республикалардың бәрінен бұрын  экономикалық және саяси реформаларды тездетіп жүргізгенін атап өтті. Бұл 170 миллиард долларға жуық шетел инвестициясын және 200 миллиард доллар ішкі инвестиция тартуға мүмкіндік берді. Қазіргі уақытта Қазақстан шекаралас барлық мемлекетпен, сондай-ақ әлемнің өзге де елдерімен сындарлы және тату көршілестік қарым-қатынастар орнатты.
- Біз шикізат ресурстарына тәуелділіктен құтылу үшін Қазақстанды индустрияландыру бойынша үлкен жұмыстарды бастадық. Бұл бағдарламаны жүзеге асыруда екі жыл ішінде біз 550 жаңа кәсіпорын құрдық, 100 мың жұмыс орнын аштық. 2020 жылға қарай жалпы құны 60 миллиард доллар болатын бағдарламаны орындау, 750 жаңа кәсіпорын ашу, бір жарым миллион жұмыс орнын ашуды қамтамасыз ету және экономикамызды тағы 30-40 пайызға арттыру – біздің таяудағы уақытқа белгілеп отырған міндеттеріміз, - деді Мемлекет басшысы.
Қазақстан Президенті әлемде дағдарыстың жалғасқанына қарамастан, былтыр елдің жалпы ішкі өнімінің өсімі 7,5 пайызды құрағанын атап өтті.
Кездесудің қорытындысы бойынша Эмиль Констинтинеску Қазақстан Президентімен өткен кездесуге көңілі толатынын айтты.
- Өз сапарым барысында мен тағы да Қазақстанның ілгерілеуінің куәгері болдым. Астана - сіздің елдеріңіздің дамуының символы. Бір кезде бұл жоба арман сияқты болатын, ал бүгінде ол Қазақстан Президентінің ерен еңбегінің арқасында шындыққа айналды. Біз Нұрсұлтан Назарбаевтың Румынияға сапарын күтудеміз және мен біздің елдеріміз арасындағы сауда-экономикалық қатынастар Ұлы Жібек жолын қалпына келтіруде маңызды буынға айналады деп үміттенемін. Нұрсұлтан Назарбаевтың Еуразиялық экономикалық кеңістік құру жөніндегі идеясын жүзеге асыру және бүгінде ол қуатты экономикалық бірлестікке айналғанын айрықша атап өтер едім, - деді Э.Констинтинеску.
Вальтер Швиммер халықаралық саясаттың түрлі мәселелері бойынша өткен пікір алмасудың маңыздылығын атап өтті.
– Біздің Назарбаев мырзамен кездесуіміз өте қызықты болды және негізінен халықаралық ынтымақтастыққа назар аударылды. Қазақстан қазіргі халықаралық қатынастарда маңызды рөл атқарады. Мен Қазақстан Президентінің мәдениетаралық және өркениетаралық үндесуді нығайтудағы үлкен рөліне маңыз бердім. Біз сіздердің елдеріңіздің тәуелсіз дамуының 20 жылындағы жетістіктері жөнінде айттық және осындай қысқа мерзімде жеткен табыстарына таңданыссыз қарай алмайтынымызды бәріміз де мақұлдаймыз, - деп атап өтті В.Швиммер.
Сондай-ақ ол Нұрсұлтан Назарбаевтың Австрия Республикасына сапары жемісті болғанына және оның екі ел арасындағы сауда-экономикалық ынтымақтастыққа серпін бергеніне тоқталды.
Кристиан Понселе Бірінші Назарбаев оқуларына қатысуға және Қазақстан астанасын аралауға мүмкіндік алғаны үшін ризашылығын білдірді.
- Қазақстандықтар – болашаққа ұмтылған қайсар халық. Сіздердің халықтың жолы болды – сіздерде басқара білетін, идеяларды ойлап табатын және оларды іске асыра білетін көшбасшы бар. Ол өте дана адам. Мен Франция мен Қазақстан арасындағы стратегиялық серіктестік ұдайы тереңдей береді деп үміттенемін. Бүкіл Еуразия құрлығы бойынша бейбітшілік, жақсылық және толеранттылық идеяларын бірлесіп іске асыруда бірге әрекет ету үшін біздің елдеріміздің қарым-қатынастарын одан әрі дамыту қажет. Бәсекеге қабілетті өнімдер өндіретін Қазақстан-Франция бірлескен кәсіпорындары көп болуы керек. Олардың бәрі біздің халықтарымыздың иглігіне жұмыс істейтін болады, - деді К.Понселе.       
Степан Месич беделді қатысушылар құрамымен де ерекшеленген кездесудің табыстылығын атап өтті.
- Қазақстан – экономикалық проблемаларды жылдам шешетін әлемдегі бірінші ел. Өз аймағындағы елдермен ғана емес, бүкіл әлеммен белсенді ынтымақтастық жасайды. Мен Қазақстанды ЭКСПО-2017 көрмесін өткізу құқын жеңіп алуымен құттықтаймын. Бұл елдің табысқа жетуіне жаңа үлес қосатынына сенімдімін, - деп атап өтті С.Месич.
Виктор Садовничий өте қызық және өте жылы шырайлы кездесу өткенін айтты.
- Біз көптеген мәселелерді қозғадық және әрбір мәселеге Қазақстан Президентінің мүдделілікпен қарап отырғанын сезіндік. Ол әлемнің өзекті проблемалары мен жаһандық экономиканың алдағы даму барысын терең түсінеді. Нұрсұлтан Әбішұлы қазіргі ғылым мен оның даму логикасын өте дәл сезіне алады. Сондай-ақ, өткен кездесу «халықтық» дипломатияның маңызды элементі болып саналады. Біз қазіргі дамудың түрлі көкейкесті мәселелері бойынша Нұрсұлтан Назарбаевтан жан-жақты жауап алдық, - деді В.Садовничий.
 

///Концерт Қазақстан Қарулы Күштерінің 25 жылдығына арналған деректі фильм көрсетуден басталды. Бағдарламаға Қарулы Күштердің барлық әскер түрлерінің шығармашылық ұжымдары, республикалық «Жас ұлан» мектебі мен мамандандырылған «Арыстан» лицейінің тәрбиеленушілері, сондай-ақ Қарулы Күштер орталық ансамблі мен Ұлттық әскери-патриоттық орталықтың әскери оркестрі қатысты.
Концертте  патриоттық әндер шырқалып, фольклорлық музыкалық шығармалар орындалды, сондай-ақ әр кезеңнің қаһармандарын ұлықтауға арналған хореграфиялық композиция көрсетілді.
Сонымен қатар, А.Александров атындағы Ресей әскері ансамблінің жетекші солисі Б.Дьяков, Қытай Қорғаныс министрлігінің әндер мен билер ансамблінің жетекші солисі В.Лид, Ұлттық әскери-патриоттық орталықтың әскери оркестрінің жетекші солисі А.Жылтыркөзов өнер көрсетті.


///Кездесу барысында Мемлекет басшысына Ұйымның қазіргі жұмыстарының негізгі бағыттары, соның ішінде биыл қазан айында Бакуде өтетін Түрік Кеңесінің саммитіне дайындық барысы туралы баяндалды.
Қасым-Жомарт Тоқаев ұйымға мүше елдер арасында экономикалық және мәдени-гуманитарлық қатынастарды дамытуға маңызды үлес қосып келе жатқан Кеңес аясындағы өзара ықпалдастыққа Қазақстанның дәстүрлі түрде зор мән беретінін атап өтті.

//////
	

	Қазақстан мен Қытай көшбасшылары екіжақты ынтымақтастықты және стратегиялық серіктестікті дамытудың ауқымды мәселелерін талқылады. Сондай-ақ, кездесу барысында тараптар халықаралық күн тәртібіндегі және жаһандық даму мәселелерін талқылау үшін маңызды алаң ретінде алдағы Боао азиялық форумының өзекті мәселелері жөнінде пікір алмасты. 

	Нұрсұлтан Назарбаев Си Цзиньпинді Халық өкілдері бүкілқытайлық жиналысы 1-ші сессиясының табысты ақталуымен және оның ҚХР Төрағасы болып сайлануымен құттықтады.

	Қазақстан Президенті біздің ел екі елдің халықаралық ұйымдар аясындағы ынтымақтастығына жоғары баға беретінін атап өтті. Нұрсұлтан Назарбаев біздің республикамыз 2014-2016 жылдардағы кезеңде Азиядағы өзара іс-қимыл және сенім шаралары жөніндегі кеңеске Қытайдың төрағалықты қабылдау ниетін қолдайтынын атап көрсетті.

	Сонымен қатар, Мемлекет басшысы «Қазақстан-2050» Стратегиясында баяндалған Қазақстанның жаңа саяси бағыты туралы айтты.

	Өз кезегінде Си Цзиньпин Нұрсұлтан Назарбаевқа Қазақстан-Қытай қатынастарын дамытуға қосқан зор үлесі үшін алғысын білдірді.

	- 20 жылда орасан жолды жүріп өттіңіздер. Сіздің арқаңызда біздің әріптестігіміздің берік іргетасы қаланды, - деді ҚХР төрағасы.  

	Кездесу барысында сауда-экономикалық ынтымақтастықтың үдемелі өсуі атап өтілді. 2012 жылдың қорытындысы бойынша Қазақстан мен ҚХР арасындағы сауда айналымы 12,5 пайызға өсіп, 24 миллиард долларға жетті. Сауда айналымын 2015 жылға қарай 40 миллиард долларға дейін жеткізу қажеттігі туралы уағдаластыққа қол жеткізілді.

	Тараптар екіжақты сауданы одан әрі нығайту мақсатында арнаулы консультациялар өткізу туралы келісті.   

	Екіжақты қатынастардың барлық негізгі бағытын іс жүзінде қамтитын Ынтымақтастық жөніндегі Қазақстан-Қытай комитетінің қызметі өзара іс-қимылды дамытуға елеулі үлес қосып келеді.

	Бұған қоса, келіссөздер барысында көлік саласындағы, шекара маңындағы ынтымақтастық саласындағы, сондай-ақ трансшекаралық өзендердің пайдалануын реттеу саласындағы өзара іс-қимылдың өзекті мәселелері қаралды. ҚХР-ға Қазақстан астығы мен ұн жеткізу және Қытай аумағы арқылы үшінші елдерге транзиттеу туралы уағдаластыққа қол жеткізілді.

	Қазақстан Президентінің ҚХР-ға ресми сапары аясында «Самұрық-Қазына» ҰӘҚ» АҚ мен Қытай халықаралық саудаға жәрдемдесу жөніндегі комитеті арасында Қазақстан-Қытай іскерлік кеңесін құру туралы келісімге, «Самұрық-Қазына» ҰӘҚ» АҚ мен CITIC Group арасында ынтымақтастық туралы келісім мен Экономикалық және инвестициялық қарым-қатынастарды нығайту жол картасына қол қойылды. Сонымен қатар, Қазақстан-Қытай мұнай құбырының аясын кеңейту және пайдалану жөніндегі ынтымақтастықтың негізгі қағидаттары туралы келісім жасалды.

	Тараптар Қазақстан Президенті мен ҚХР Төрағасының алғашқы келіссөздері жоғары деңгейдегі тығыз саяси диалог үшін негіз қалағанын, сондай-ақ Си Цзиньпиннің біздің республикамызға сапары туралы келісімге қол жеткізілгенін атап өтті.

	 

	

	 

	

///Режеп Ердоған Қасым-Жомарт Тоқаевты Қазақстан Республикасының Президенті лауазымына кірісуімен құттықтап, жауапты қызметіне табыс тіледі.
Әңгімелесу барысында екі ел басшылары Қазақстан Республикасының Тұңғыш Президенті – Елбасы Нұрсұлтан Назарбаевтың Қазақстан мен Түркия арасындағы қарым-қатынастарды қалыптастыру және ынтымақтастықты дамыту ісінде ерекше рөл атқарғанын атап өтті.
Тараптар бір-бірін Наурыз мейрамымен құттықтады.
Телефон арқылы сөйлесуге Түркия жағы бастамашы болды.
///
	

	Кездесу барысында Мемлекет басшысы Тәуелсіздік жылдарында Көкшетауда бірқатар жұмыстар жүргізілгенін атап өтті. Экономиканың барлық саласында қарқынды даму қамтамасыз етілді, заманауи зауыттар мен фабрикалар салынды, жаңа әлеуметтік нысандар пайдалануға берілді және мыңдаған жұмыс орындары құрылды. Осы жылдарда Көкшетауда 23 мектеп салынды, балалардың 80 проценті мектепке дейінгі тәрбиемен қамтамасыз етілді. Нұрсұлтан Назарбаев сондай-ақ, облыстың ауыл шаруашылығы саласындағы табыстарын да атап көрсетті.

	- Өңірде аграрлық сектор маңызды болып саналады. Өткен жылы егіннен рекордтық өнім жиналды. Биылғы ахуал күрделірек, бірақ ауа райы жағдайына орай жақсарды. Биыл 4 миллиард тонна астық жиналады деп ойлаймын. Облыста өнеркәсіп дамып келеді, облыс бюджетінің көлемі 120 миллиард теңгені құрайды. Осының есебінен барлық әлеуметтік мәселелер шешілуде. Бүкіл Солтүстік Қазақстанның, әсіресе Көкшетаудың медицинасы үздік болып саналады. Бұл жерде кардиохирургиялық, нейрохирургиялық операциялар жасалады, - деді Мемлекет басшысы.

	Қазақстан Президенті Қазақстанның әлемдік экономикадағы қолайсыз құбылыстардың зардаптарына дайындалып отырғанын атап көрсетті.  

	- Мен өз мақаламда Жалпыға ортақ еңбек қоғамын құру туралы айттым. Біз жастарымызды жұмыс істеуге және табыс табуға үйретуіміз керек. Жұмыспен қамту бағдарламасына сәйкес, қалаларға көшу, мамандық алу, жұмысқа орналасу мүмкіндігін жасаймыз. «Қолжетімді тұрғын үй» бағдарламасы бойынша, оның ішінде жастарға да арналған тұрғын үйлер салынады. Егер бұрын біздің тұрғын үй-коммуналдық шаруашылығын жаңғыртумен айналысуға мүмкіндігіміз болмаса, қазір мемлекет тұрғындардың үйлерін жөндеуге көмек көрсетуді ұсынады, - деді Қазақстан Президенті.  

	Мемлекет басшысы алдында сөйлеген сөзінде «Қазақстан корейлері қауымдастығы» республикалық қоғамдық бірлестігі Көкшетау филиалының төрағасы Моисей Чжен Қазақстанға алты жасында келіп, қазақ халқының кең пейілділігі мен қонақжайлығының арқасында нағыз отанын тапқанын айтты.

	- Биыл алтыншы ұрпағымыз Қазақстанда тұрғанының 75 жылдығын тойлайды. Сіз сол күрделі кезең қайталанбауы үшін еске түсіріп отыру қажеттігін айттыңыз. Біз Астанада ашаршылық құрбандарын еске түсіруге арналған монумент ашылғанына қуаныштымыз. Жақын уақытта бізде Достық үйі салынатын болады. Қазақстан халқы ассамблеясының және облыстық ассамблеясының мүшесі ретінде мен Сіздің бейбітшілікке, бірлік пен адамдардың теңдігіне бағытталған мызғымас саясатыңыз күш алып, басқа елдер үшін үлгі болып отырғанына куәмін. Біз газ құбырын, жылу электр орталығын және тұрғын үй кешенін салуға Сіздің қамқорлығыңыз үшін ризамыз. Мен тыныш әрі бақытты өмір сүріп жатқан еліміз үшін рахмет айтамын, – деді М.Чжен.

	Кездесудің қорытындысы бойынша жұртшылық өкілдері облыстың әлеуметтік-экономикалық дамуындағы нақты табыстарды атап өтіп, Қазақстан Президентіне Қазақстан азаматтарының әл-ауқаты деңгейін арттыру мәселесіне үнемі көңіл бөліп отырғаны үшін ризашылықтарын білдірді.                                  

	 

/// 
Беларусь Президенті Александр Лукашенко Мемлекет басшысын туған күнімен құттықтап, денсаулық пен бақуаттылық, достас Қазақстан халқының игілігі үшін жаңа табыстар тіледі.
Қазақстан мен Беларуси көшбасшылары сондай-ақ екіжақты ынтымақтастықтың мәселелерін талқылады.
///Мемлекет басшысы іс-шара аясында Тәуелсіздіктің 25 жылындағы индустриялық дамудың негізгі кезеңдеріне арналған фотосурет көрмесін аралап көрді.
Телекөпір барысында еліміздің барлық өңірінен 23 тікелей қосылым жүзеге асырылып, жұмыс істеп тұрған нысандар таныстырылды және Индустрияландыру картасының мейлінше ірі жобалары іске қосылды.
Нұрсұлтан Назарбаев индустриялық даму еліміздің экономикасы үшін маңызды міндет болып саналатынын атап өтті.
– Біз экономиканы әртараптандыруға және шикізаттық емес саланы қарқынды дамыту жолына қарай айқын бағыт ұстадық. Үдемелі индустриялық-инновациялық дамудың 2010-2014 жылдары іске асырылған мемлекеттік бағдарламасы өз нәтижесін берді. Жаңа тарихымызда өңдеу өнеркәсібі алғаш рет тау-кен өнеркәсібіне қарағанда жеделірек дами бастады, – деді Қазақстан Президенті.
Елбасы тиісті инфрақұрылымды дамыту бағытында ауқымды жұмыс атқарылып жатқанын айтты.
– Сенімді энергетикалық жүйе құрып, шығыстан батысқа және солтүстіктен оңтүстікке дейінгі көлік дәліздерін қалыптастырдық, бағдарлардың әртүрлі болуына және олардың бір-бірін өзара толықтыруына ден қойдық. Өңдеу өнеркәсібінің металлургия, химия, мұнай өңдеу, машина жасау және азық-түлік өндіру сияқты басымдығы бар салаларына зор мән беріліп отыр, – деді Мемлекет басшысы.
Нұрсұлтан Назарбаев индустрияландыру жылдары жалпы көлемі 4,6 трлн теңге болатын 1 мыңнан астам жоба жүзеге асқанын атап өтті.
– 100 мыңға жуық тұрақты жұмыс орны ашылды, «Глобал 2000» тізіміндегі 30-ға жуық трансұлттық корпорация іске тартылды. Теміржол машиналарын жасау саласы жаңадан қалыптастырылды. Экспорттық жаңа тауарлар, соның ішінде мұнай өнімдері, аккумулятор, трансформатор, металлургиялық жаңа тауарлар, машина жасау өнімдері және басқа да көптеген өнім түрлері шығарыла бастады, – деп түйіндеді сөзін Қазақстан Президенті.
Елбасы Дүниежүзілік банктің «Бизнес жүргізу жеңілдігі» рейтингінде республикамыз әлемнің 190 елі арасында 35-орынға көтерілгенін айтты.
Сонымен бірге, Мемлекет басшысы жедел өзгеріп жатқан мына заманда сандық технологиялар алдыңғы орынға шыққанын атап өтті.
– Жаңа жаһандық технологиялық дәуірдің басталуымен бірге елді белсенді түрде индустрияландыру стратегиялық міндетке айналып отыр. Жалпы, біз жүргізіп отырған саясат әлемдік тәжірибеге сай келеді, оның барысында экономиканың қазіргі жай-күйі де, жаһандық үрдістер де ескерілуде, – деп қорытындылады Нұрсұлтан Назарбаев.
Елбасы мемлекеттің пәрменді қолдауына негізделген кең ауқымды индустрияландыру ісі Қазақстанды дамыған елдер қатарына қосуға, кешенді әлеуметтік мәселелерді шешуге, сондай-ақ халықтың тұрмыс деңгейін арттыруға мүмкіндік беретінін айтты.
Іс-шара аясында Қазақстан Президенті «Алтын сапа» байқауының арнаулы сыйлықтарын тапсырды. Атап айтқанда, «Үздік индустриялық жоба» сыйлығы – «Атыраумұнаймаш» ЖШС директорлар кеңесінің төрағасы С.Түгелбаевқа, «Үздік инновациялық жоба» сыйлығы – «Химфарм» АҚ директоры Р.Байғаринге, «Сапа көшбасшысы» сыйлығы –  ERG менеджерлер кеңесінің төрағасы А.Машкевичке берілді, «Қазақстан электролиз зауыты» АҚ да осы номинация бойынша жеңімпаз атанды. «Парыз» байқауының гран-при жүлдесі «Ақсайгазсервис» АҚ президенті Т.Шектебаевқа табыс етілді.
Соңында Мемлекет басшысы іс-шараға қатысушыларды алда келе жатқан Тәуелсіздік күнімен құттықтады.
Мемлекет басшысының сөйлеген сөзінің толық мәтінін мына жерден қараңыз.





///Мемлекет басшысы Павлодар қаласына жұмыс сапарымен келді.
Сапар барысында Елбасының бірқатар өнеркәсіп кәсіпорындарын аралауы, сондай-ақ Павлодар облысының әлеуметтік-экономикалық дамуына, «Рухани жаңғыру» мемлекеттік бағдарламасының және «Президенттің бес әлеуметтік бастамасының» жүзеге асырылу мәселелеріне арналған кеңеске қатысуы жоспарланған.
///
	

	Қазақстан Президенті кәсіпорынның қызметімен және өндірісті ұлғайту жөніндегі жоспарларымен танысты.

	Жоба зауыт өнімдерінің өндірісінде пайдаланылатын компоненттер мен жинақтаушы  өндірісті толық оқшаулауды қамтамасыз етуге бағытталған.

	Заманауи жабдықтармен жабдықталған кәсіпорынның құны – 12 млн. еуро, оның жобалық қуаты – 2500 дана батырымды насос.

	Зауытты аралау барысында Мемлекет басшысына облыста іске қосылған индустриялық-инновациялық және көлік-логистикалық бірқатар жобалар таныстырылды.

	Атап айтқанда, Кәсіпкерлерге қызмет көрсету орталығы (КҚО) өз ісін жаңа бастаған және жұмыс істеп жатқан кәсіпкерлерге «бір терезе» қағидатына негізделген қызметтің толық топтамасын ұсынады. Ашылған 2013 жылдың 1 қыркүйегінен бері КҚО-ға әртүрлі мәселелер бойынша 16 мыңнан астам кәсіпкер өтініш білдірген.

	«Шымкент инновация» компаниясының қызметі инновациялық жобаларды дамытуға және инвестиция тартуға бағытталған. Биыл «Шымкент инновация» компаниясы облысқа 3 күн электр стансасы, 3 жел электр стансасы және 15 шағын су электр стансаларының құрылысын, жаңартылған энергия көздерін дамыту саласын қоса алғанда 420 миллион доллар инвестиция тартты.

	Шымкент қаласындағы сауда-логистикалық орталық 200 мың шаршы метрлік қойманың, сауда және әкімшілік кеңселерінің басын біріктіреді. Онда өнімді өңдеу, сұрыптау, буып-түю аймағы қарастырылған. Мыңға жуық жұмыс орнының ашылуын қамтамасыз ететін жоба Беларусь пен Ресейдің логистикалық орталықтарымен серіктестік орнатуға негізделген. Орталықтың экспорттық қуаты жылына 700 мың тонна өнімді құрайды.     
///
	 

	К.Мәсімов Мемлекет басшысының тапсырмаларының орындалуы барысы, Үкімет жұмысы мен алдағы кезеңге арналған жоспарлары туралы баяндады.

	Қазақстан Президенті Ресей, Қытай және басқа елдердің басшыларымен Душанбеде өткен келіссөздер нәтижесінде экономикалық қарым-қатынасты жақсартуға бағытталған бірқатар уағдаластықтарға қол жеткізілгенін айтты.  

	– Әлемдік нарықта біздің негізгі шикізатымыз – мұнай мен газ бағасының төмендеуі байқалуда. Металлургиялық өнеркәсіпте, мұнай өндіруде және кейбір өнімдердің экспортында құлдырау бар, сондай-ақ таяу көршілерімізбен арада сауда төмендеген. Мұның бәрі әлемдік экономикалық үдерістердің ықпалына байланысты. Соған қарамастан біз экономикалық көрсеткіштердің төмендеуіне жол бермей, биылғы жылды тиісті деңгейде аяқтауға тиіспіз. Келесі жылдың бюджетін Қазақстанның барлық қажеттіліктерін қамтамасыз ете алатындай етіп түзуіміз керек, – деді Мемлекет басшысы.

	Нұрсұлтан Назарбаев қандай жағдайда болса да, халықтың әлеуметтік ахуалы нашарламауы тиістігіне назар аударды.

	– Мемлекеттің зейнетақы, еңбекақы, сыйақы бойынша барлық төлемдері біз белгілеген деңгейде қалуы керек. Бұл оңай міндет емес, бірақ ол шешілуі тиіс, – деді Қазақстан Президенті.

	Сонымен қатар, Мемлекет басшысы Үкіметтің әлемдік нарықтардың тиісті даму бағыттарына және ықтимал дағдарыс жағдайларына лайықталған әртүрлі сценарийлері болғаны жөн екенін айтты.   

	– Барлық сценарийлер біздің қандай жағдайда не істеуіміз керектігі жөніндегі есептермен және нақты жоспарлармен бекітілген болуға тиіс. Біз  дағдарысқа қарсы тиімді жоспарды іске асырып, 2007-2009 жылдардағы дағдарысты өткердік. Әлемдік тәжірибемен қатар сол тәжірибені де ескеру керек. Біздер индустриялық-инновациялық бағдарлама аясында іске қосқан нысандардың барлығы толық қуатында жұмыс істеуі қажет, шағын және орта бизнес бюджеттің толығуы және жұмыс орындары жөніндегі өз жауапкершілігін сезінуі керек, – деді Нұрсұлтан Назарбаев.

	Өз кезегінде К.Мәсімов жағдайдың түрлі сценарийде өрбуінің алдын алу үшін Үкіметте Ұлттық банкпен және облыс әкімдерімен бірлескен арнайы жұмыс тобы құрылғанын айтты.

	– Осы жылы барлық әлеуметтік міндеттер толықтай орындалады. 2015 жылдың бюджеті де қалыпты жүзеге асатындай  болып жасақталды. Сіздің тапсырмаңызға сәйкес, жағдайға әрекет етудің түрлі сценарийлері әзірленетін болады. Сізді сыртқы нарықта қандай жағдай болса да, еліміздегі ахуал нашарламайтындығына сендіргім келеді, – деді Премьер-Министр.


///Президентке Алматы қаласының эпидемиологиялық жағдайы және коронавирус індетінің болуы ықтимал екінші толқынына дайындық жұмыстары туралы баяндалды.
Мемлекет басшысына қала тұрғындарын жұмыспен қамту және «Жұмыспен қамтудың жол картасы» бағдарламасы аясында әлеуметтік аз қамтылған азаматтарға көмек көрсету туралы ақпарат берілді.
Қасым-Жомарт Тоқаев Президенттің Қазақстан халқына Жолдауындағы міндеттемелердің толық әрі бұлжытпай орындалуы керек екенін атап өтті. Мемлекет басшысы әлеуметтік жобаларды жүзеге асыруға, шағын және орта кәсіпкерлікті қолдауға баса мән беруді тапсырды.

/// 
Мемлекет басшысының атына Қазақстанның одан әрі қарқынды дамуына және халықтың әл-ауқатын арттыру ісіне қуатты серпін беруі тиіс Ұлт жоспарын қабылдаудың маңыздылығы атап өтілген хат-хабарлар елдің барлық өңірінен келіп түсуде.
Талдықорған қаласының және Алматы облысы аудандарының қоғамдық бірлестіктерінің өкілдері, жұмысшылар мен жоғары оқу орындарының студенттері, денсаулық сақтау саласының қызметкерлері Ұлт жоспарын табысты жүзеге асыру Қазақстанға әлемдік экономикадағы кез келген қиындықты еңсеруге және одан әрі дамуға қажетті қосымша қуат көзін алуға мүмкіндік беретінін атап өткен.
Мәселен, Қарасай ауданындағы «МАВИД» ЖШС директоры В.Маслацов шағын және орта бизнесті дамытуға қолайлы жағдай жасауға бағытталған шараларға айрықша назар аударған.
«Ұлт жоспарында шикізаттық емес саладағы көшбасшыларды қолдау қарастырылған. Осылайша, Сіз өзіңіздің «алдымен экономика, сосын саясат» деген қағидатыңызды, сондай-ақ экономикалық өсім қарқынын, жиынтық ұлттық өнімнің құрылымы мен сапасын айқындайтын шағын және орта бизнес субьектілерін дамыту жөніндегі идеяңызды тағы қуаттай түстіңіз. «100 қадам» таяу болашақта елімізге «Қазақстан-2050» стратегиясындағы барлық жоспарларды жүзеге асыруға мүмкіндік беретініне сенімдімін», – деп жазады автор.
Атырау облысынан келген хаттар мен жеделхаттарда Ұлт жоспарының экономикаға, ел өңірлерінің мүмкіндіктерін теңгеруге, жаңа жұмыс орындарын ашуға және бірлікті нығайтуға тигізетін оң ықпалы атап айтылған. Авторлар «100 нақты қадамды» іс жүзіне асыруға қомақты үлес қосуға дайын әрбір қазақстандықтың қатысуы арқылы ғана қарастырылған міндеттерді шешуге болатынына сенімді.
Атырау қаласындағы «Еділ-Жайық» қарақалпақ этно-мәдени бірлестігінің төрағасы К.Бекмұратов алға қойылған міндет елді бұдан да табысты әрі мықты ете түсетініне сенімді екенін айтқан.
«Жүз қадамның бәрі елдің мүддесіне бағытталған, біздің әрқайсымыз бұл қадамдарды өз мамандығымыз аясында, қоғамдық өмірде бүкіл елмен бірге жасауымыз керек. Идеяның жаһандылығы, ойдың ауқымдылығы және реформаларды жүзеге асыру жолының тиянақтылығы  – бұл Қазақстан тарихының жаңа парағы екенін білдіреді», – деп жазады автор.
Жамбыл облысының бизнес өкілдері, түрлі сала жұмысшылары, зейнеткерлер мен студент жастар Ұлт жоспарында басымдықтар айқын қойылып, көздеген нысана мен негізгі міндеттер белгіленгенін атап өткен. Олар Қазақстанның барлық кедергілерді еңсеріп қана қоймай, бар әлеуетін нығайтып, дамыта түсетініне сенімділік білдірген.
Айталық, Тараз қаласының тұрғыны Е.Оборовская Мемлекет басшысы жариялаған Бес институционалдық реформа еліміздің болашағын қалыптастыратынына назар аударған.
«Реформаларды іске асыру Қазақстанға дамудың жаңа деңгейіне көтерілуге мүмкіндік береді. Біздің тұтастығымыз бен бір-бірімізді қолдауымыз қойылған міндеттерді шешу ісінде еліміздің негізгі күші болады», – делінген хатта.
Батыс Қазақстан облысының қоғамдық ұйымдарынан, жастардың және ауыл шаруашылығы бірлестіктерінен, білім және ғылым саласы өкілдерінен келген хаттарда қолдау білдірілген және ол жаһандық қатерлерге берілген нақты жауап екені және елдің әлемдегі дамыған 30 мемлекеттің қатарына кіру жөніндегі Стретегиясын жүзеге асыру бағытындағы жүйелі ұмтылысын қамтамасыз ететін құжат екені айтылған.
Шыңғырлау ауданы жастарының атынан жазған «Шыңғырлау жастары» ЖҚБ төрағасы Э.Хабдулов өз хатында Қазақстанда бүгінде өскелең ұрпақтың дамуы үшін барлық жағдай жасалғанына тоқталған.
«Кәсіби және интеллектуалдық тұрғыдан өсу, өзімізді көрсету және шығармашылық үшін алдымыздан зор перспективалар ашылған.  Бізді Отанымыздың болашағы үшін жауапкершілік пен Қазақстанда бұдан да қуатты ете түссек деген тілек біріктіреді. Ел Тәуелсіздігі – біздің басты байлығымыз. Біз бәріміз бір халықтың баласымыз және алдағы уақытта басты құндылықтарымыз – бейбітшілікті, бірлікті және ортақ шаңырағымыз – Қазақстан Республикасындағы келісімді сақтайтын боламыз», – деп жазады автор.
Қарағанды облысының этно-мәдени бірлестіктерінің, жастар ұйымдарының өкілдері, жоғары оқу орындарының оқытушылары мен студенттері Нұрсұлтан Назарбаевтың басшылығымен Қазақстан табыстары әлемдік қоғамдастық тарапынан мойындалған, бақуатты, мықты әрі тұрақты мемлекетке айналғанын айтады. Олар республикамыз бұдан да зор табысқа жететініне және алға қойған өршіл міндеттерінің барлығын шешетініне сенімділік білдірген.
Облыс кәсіпкерлері қауымдастығының атқарушы директоры С.Санаубаев отандық бизнес пен жалпы экономикаға қиындықтарды ойдағыдай еңсеруге мүмкіндік беретін шараларға назар аударған.
«Барлық сұрақтың жауабы біреу. Еңбек, тек еңбек ету керек. Егер әрбір қазақстандық өз жұмыс орнында еңбек етіп, жетілетін болса, біз онда өзіміздің Қазақстан жолын лайықты жүріп өтеміз», – делінген хатта.
Қызылорда облысы жұртшылығының өкілдері, ардагерлері, кәсіпкерлері тәуелсіз республика игілігі үшін негізгі реформаларды тиімді іске асыру жолында  қазақстандықтардың тұтастығы мен бірлігінің маңыздылығын атап өткен. 
Мәселен, Қызылорда қаласы №6 «Балбұлақ» мемлекеттік коммуналды кәсіпорнының меңгерушісі  М.Нам «100 нақты қадамның» дер кезінде әзірленгеніне тоқталған.
«Жас мемлекеттің қалыптасу жылдары Қазақстанда көп нәрсе жасалды. Ел дұрыс және жедел қарқынмен еңсе тіктеді. Республикамыз халықаралық аренада өз орнын ала отырып, мақсаттарына қарай батыл қадам басып келеді. Ал Ұлт жоспары Қазақстанның дамуының барлық саласын қамти отырып, перспективалы жаңа бағыттарға жол ашуда», – деп жазады автор.
Маңғыстау облысынан келген көптеген хаттарда Бес институционалдық реформаның әрқайсысы қазақстандықтардың тікелей атсалысуын талап ететіні айтылған. Бұл шаралар тиісті тұрғыдан келіп, тиімді жүзеге асырылса, халықтың әл-ауқатын ұдайы өсуін қамтамасыз ететініне авторлар сенім білдіреді.
Бұл ретте Т.Шевченко атындағы украин этномәдени бірлестігі жастар қанатының мүшесі К.Сторожук Мемлекет басшысының республикамыздың қалыптасуы мен дамуында атқарған рөліне айрықша тоқталған.  
«Сіздің басшылығыңызбен Қазақстан өсті, дамыды және қазіргі жағдайына жетті. Мақтаныш етуге болатын көп нәрсеге қол жеткендей, кейде осымен тоқтауға да болатындай көрінетіні бар. Алайда өмір аумалы-төкпелі, сондықтан әрбір қадам егжей-тегжейлі жазылған Ұлт жоспары – жаңа және бұдан да жарқын, сенімді болашаққа бастайтын көпір», – делінген хатта.
Оңтүстік Қазақстан облысының еңбек ұжымдары, білім беру, мәдениет, денсаулық сақтау салаларының қызметкерлері, зиялы қауым өкілдері Мемлекет басшысы ұсынған реформалар еліміздің орнықты және жан-жақты дамуын қамтамасыз ету ісінде маңызды рөл атқаратынын атап өткен. Өңір тұрғындары мемлекеттік саясаттың стратегиялық бағыттары өркендеген Қазақстанды қалыптастыру мақсатына қол жеткізудің жаңа кезеңі болатынына сенім білдірген.
Мәселен, Шымкент қаласындағы  «ҚазТрансОйл» АҚ еңбеккері А.Ақбердиев Жалпыға ортақ еңбек қоғамы идеясын бұдан әрі ілгерілетудің маңыздылығына назар аударады.
«Барлық құндылықтар, экономикалық және мәдени игіліктер адам еңбегі арқылы жасалады. Нағыз өнімді еңбек біздің әлеуметтік жаңғырту саясатымыздың негізі болуы тиіс. Еш жерде, ешбір елде бәріне бірдей және бірден қол жеткізу мүмкін емес. Еңбек етіп, өз әлеуетімізді туған Қазақстанымызда пайдалануымыз керек», – деп жазады автор.  
///Кездесу барысында Қазақстанның Тұңғыш Президенті бауырлас екі ел арасындағы ынтымақтастықты сақтаудың және оны әрі қарай нығайтудың маңыздылығын атап өтті.
– Түркия бізге тәуелсіздігіміздің алғашқы күндерінен бастап қолдау көрсетіп келеді. Біздің мемлекеттеріміз бен халықтарымыз бір-біріне өте жақын. Екі ел арасында визасыз режім енгіздік. Қазақстан мен Түркия қарым-қатынастары жыл сайын нығайып келеді. Осы бағыттың жалғаса түсетініне сенімдімін, – деді Елбасы.
Сонымен қатар, Нұрсұлтан Назарбаев Түркі кеңесі аясында мемлекетаралық байланыстарды дамытудың қажеттігін айтты.
– Түркітілдес мемлекеттердің ынтымақтастығы кеңесі түркі халықтарының арасындағы байланыстарды дамыту және нығайту мақсатымен құрылған болатын. Бұл жұмыстарды жалғастырған жөн. Мен жан-жақты қолдау көрсетемін, – деді Қазақстанның Тұңғыш Президенті.
М.Чавушоглу Елбасыға ризашылық білдіріп, жақын арада Түркияға келу туралы Режеп Ердоғанның  шақыруын жеткізді.
– Сіздің Елбасы, Қауіпсіздік Кеңесінің және «Nur Otan» партиясының төрағасы ретінде Қазақстан халқының игілігі жолындағы жұмыстарды белсенді жалғастырып жатқаныңызға қуаныштымыз. Сіздің Қазақстанды өркендету және екі жақты қарым-қатынастарды дамыту ісіне өлшеусіз еңбек сіңіргеніңізді жақсы білеміз, – деді Түркия Республикасының Сыртқы істер министрі.
Кездесу барысында тараптар күн тәртібіндегі халықаралық және өңірлік өзекті мәселелерді талқылады.
Соңында Түркия Республикасының Сыртқы істер министрі Түркі кеңесі мемлекеттері көшбасшыларының қабылдаған шешіміне сәйкес, түркі әлемі елдерін дамытуға зор үлес қосқаны үшін Нұрсұлтан Назарбаевқа Түркітілдес мемлекеттердің ынтымақтастығы кеңесінің ғұмыр бойғы құрметті төрағасы мәртебесі берілгенін мәлімдеді.
 
Қазақстан Республикасының Тұңғыш Президенті – Елбасының Баспасөз қызметі


/// 
Қазақстан Президенті кездесу барысында И.Әлиевке сапармен келіп, Қазақ хандығының 550 жылдығына арналған салтанатты жиынға қатысқаны үшін алғыс айтты.
Сонымен қатар Нұрсұлтан Назарбаев Қазақстан мен Әзербайжанның бауырлас халықтарын сан ғасырлар бойғы достық қатынастар байланыстыратынын атап өтті.
Біздің өзара қарым-қатынасымыз бір-бірімізге деген сенімді айғақтайды.  Менің ойымша, Қазақстанға Сіздің әрбір сапарыңыз –  елдеріміз арасындағы ынтымақтастықтың жаңа бір кезеңі. Бүгінде әлемдік экономика күрделі уақытты бастан өткеруде, алайда осындай жағдайдың өзінде біздің елдеріміз сауда-экономикалық салада тың байланыс көздерін жан-жақты іздестіру үстінде, – деді Мемлекет басшысы.  
Әзербайжан Президенті бауырлас Қазақстанға әрдайым зор ықыласпен келетінін айта отырып, екіжақты қарым-қатынастар өзара толық түсіністікке негізделгенін атап өтті.
И.Әлиев сондай-ақ барша Қазақстан халқын Қазақ хандығының 550 жылдығымен құттықтады.
Бүгінгі сөзіңіз, Қазақстанның тарихи өткені мен қазіргі дамуына жасаған талдауыңыз Сіздің елдің жеткен табыстарының ұлттық және тарихи тамыры өте тереңде жатқанын тағы бір мәрте көрсетіп берді, – деді Әзербайжан Президенті. 

///Кездесуде тараптар Қазақстан мен Ислам даму банкі арасындағы ынтымақтастықтың өзекті мәселелерін талқылады.
Мемлекет басшысы еліміздің экономикасын нығайтуға және халқымыздың әл-ауқатын арттыруға Ислам даму банкі елеулі үлес қосқанын атап өтті.  
– Қазіргі таңда біз «Астана» халықаралық қаржы орталығын құрудамыз. Ислам даму банкі оның қызметіне атсалысатынына сенімдімін, – деді Нұрсұлтан Назарбаев.    
Әңгіме барысында банк пен Қазақстанның ортақ жобаларының жалпы құны 1,3 млрд доллардан асқаны атап өтілді. 2015 жылы Ислам даму банкі құны 665 млн доллар болатын 4 жобаны қабылдап алған. 
Бандар бен Мұхаммад Хаджар біздің республикамен табысты ынтымақтастық одан әрі жалғасып, банк Қазақстан экономикасын дамытуға бағытталған жобаларға қатыса береді деп үміттенетінін жеткізді.

///Президенттік науқан кезінде Мемлекет басшысы Қасым-Жомарт Тоқаев сабақтастық негізінде Елбасының Стратегиясын жүзеге асыру ісін жалғастыруға, соның ішінде аса өзекті әлеуметтік мәселелерді шешуге уәде берді.   
Президенттің атына кепілсіз тұтыну кредиттерін төлеуге қатысты азаматтардан көптеген өтініштер келіп түсуде. 
Бүгінде еліміздегі әлеуметтік тұрмысы төмен топтағы азаматтар (көпбалалы отбасылар, мүгедек балалары бар отбасылар, жалғыз асыраушысынан айрылған отбасылар, атаулы әлеуметтік көмек алатындар, жетім балалар) түрлі себептермен қиын жағдайға тап болып, өз атына алған кредиттік міндеттемелерін орындай алмай отыр.
Көптеген азаматтардың борыш жүктемесі өсуде, таза табыс көлемі төмендеуде. Адамдар өз кредиттерін өтеудің жолын таба алмай отыр. Бұл мәселе 500 мыңға жуық адамның тұрмысына тікелей әсер етуде.
Кредиттердің 86%-ынан астамының мөлшері 1 млн. теңгеден аспайды. Берешектің орташа мөлшері – шамамен 300 мың теңге.
Мемлекет басшысы қарызға батқан азаматтарымыздың жағдайына бей-жай қарай алмайтынын айтты.   
Сондықтан, Президент бұрын-соңды болмаған теңдессіз әлеуметтік көмек көрсету туралы шешім қабылдады. Тиісті Жарлыққа қол қойылды.
Басты мақсат – қиын жағдайға тап болған азаматтарға көмектесу, оларға өз отбасыларының қаржылық ахуалын айтарлықтай жақсартуға мүмкіндік беру. 
Жарлықта Үкіметке және Ұлттық Банкке біржолғы акция ретінде келесі шараларды қабылдау тапсырылған.
Жоғарыда аталған санаттағы азаматтардың қатарынан әрбір қарыз алушы үшін мемлекет тікелей және атаулы қаржылай көмек ретінде екінші деңгейдегі банктер мен микроқаржы ұйымдарынан алынған жалпы мөлшері 300 мың теңгеге дейін негізгі қарызын және оған есептелген сыйақыны өтейді.
Бұл ретте олардың биылғы 1 маусымға дейінгі берешегінің жалпы көлемі 3 млн. теңгеден аспауы тиіс. 
Қарыз алғандардың 55%-ы, яғни 250 мың адам үшін бұл негізгі қарызы мен сыйақыны қоса алғанда жалпы қарыз көлемін тұтастай төлеу дегенді білдіреді.
Қалған кредит алған азаматтардың  қарыздары 300 мың теңге мөлшерінде өтеледі. Бұл олардың төлем қабілеттілігін қалпына келтіруге және борыш жүктемесін азайтуға айтарлықтай септігін тигізеді.
2019 жылғы 1 шілдедегі мәлімет бойынша банктерде және микроқаржы ұйымдарында кепілсіз тұтыну қарыздары бар барлық азаматтар үшін есептелген айыппұлдар мен өсімпұлдар есептен шығарылады.
Қарыз алушылардың аталған төлемдерін есептен шығару, ең алдымен, екінші деңгейдегі банктер мен микроқаржы ұйымдарының есебінен жүргізіледі.
Сонымен қатар, кредит беруге, оған қатысты қызмет көрсетуге және жеке тұлғалардың мерзімі өткен берешегі 90 күннен асқан барлық кепілсіз қарыздарына байланысты тұрақсыздық айыбы, комиссия және өзге де төлемдер есептеуге тыйым салынады. 
Тұтыну кредиттеріне қатысты қалыптасып отырған жағдай қайталанбауы тиіс. Бұл – Президенттің ұстанымы.
Мемлекет басшысының тапсырмасы бойынша мұндай ахуалдың алдын алу мақсатында Ұлттық Банк реттеу сипатындағы қатаң шаралар қабылдап, шектен тыс тәуекелге барғаны үшін қаржы ұйымдарына жүктелетін жауапкершілікті күшейтуі тиіс. 
Қаржылық ахуалын одан әрі нашарлатпау үшін табысы  күнкөріс деңгейінен төмен азаматтарға қарыздар беруге тыйым салынатын болады.
Ұлттық  Банк кепілсіз тұтынушылық қарыздарын беру кезінде қосымша реттеу шараларын қабылдайды. Олардың ішінде – қарыз алушының борыш жүктемесінің жалпы коэффициенті, банктердің жеке капиталына деген қосымша талаптар және басқалар.
Мемлекет басшысы жоғарыда аталған шұғыл шаралар әлеуметтік мәселелерді шешуге және Елбасы Стратегиясында айқындалған мақсаттарға қол жеткізуге айтарлықтай ықпал ететініне сенім білдірді. 
///
	 

	Нысанды аралау кезінде Мемлекет басшысына кәсіпорынның қызметі туралы баяндалды және «KMG Drilling & Services» ЖШС үшін арнап жасалған, өзін өзі көтеретін, Қазақстандағы алғашқы бұрғылау қондырғысы таныстырылды.
	 

	Нұрсұлтан Назарбаев зауыт жұмысшыларымен әңгімелескен кезінде кәсіпорынның шығаратын өнімдері өңірді және бүкіл мұнай-газ кешенін дамыту үшін маңызды екеніне тоқталды, сондай-ақ олардың жұмыстарына жаңа жетістіктер тіледі.

	Зауыт мұнай-газ өнеркәсібіне арналған жабдықтарды, өнеркәсіптік қондырғыларды құрастыру және салумен, кеме жасаумен, сондай-ақ жөндеу және техникалық қызмет көрсетумен айналысады.  Кәсіпорында барлығы 548 адам жұмыс істейді. 


/// 
Кездесу барысында Мемлекет басшысы өңір экономикасын тұрақтандыруды жалғастырудың, мемлекеттік бағдарламаларды орындаудың, сондай-ақ жұмыспен қамтуды ұлғайту және халықтың әл-ауқатын жақсарту мақсатында дағдарысқа қарсы шараларды жүзеге асырудың маңыздылығын атап өтті.
Сонымен қатар Қазақстан Президенті облыстың инвестициялық тартымдылығын дамыту, шағын және орта бизнес субьектілерін қолдау жөніндегі міндеттерді орындауды жалғастыра беруді тапсырды.
Алматы облысының әкімі өз сөзінде Нұрсұлтан Назарбаевқа өңірдің негізгі әлеуметтік-экономикалық даму көрсеткіштері мен алдағы кезеңге арналған жоспарлар туралы баяндады.
А.Баталов облысты дамытудың негізгі бағдарламалық құжаты осы мақсатта арнайы әзірленген, он алты бағытты қамтитын жоспар болғанын атап өтті.
Сіздің тапсырмаңызға сәйкес, экономикаға инвестиция тарту, жаңа жұмыс орындарын ашу, халықтың жұмыспен қамтылуын қамтамасыз ету мақсатында нақты іс бағыты айқындалды. Сонымен қатар, ауыл шаруашылығын, шағын және орта бизнесті дамыту жұмыстары жүргізілуде. Жалпы, биыл облыс экономикасы барлық көрсеткіштер бойынша қарқынды дамыды. Атап айтқанда, өткен жылдың осы кезеңімен салыстырғанда өнеркәсіп, ауыл шаруашылығы, инвестиция салаларында өсім байқалып отыр, – деді Алматы облысының әкімі.
Мемлекет басшысы кездесу қорытындысы бойынша бірқатар нақты тапсырма берді.
                                                                    ***
Алматы облысын дамыту жөніндегі жоспарда қарастырылған шараларды жүзеге асыру нәтижесінде экономикада өсімге қол жеткізілді. Бюджет түсімдері 102 пайызға қамтамасыз етілді, дотациялар көлемі 15 пайызға қысқарды.
Жер мәселелерін реттеу мақсатында кешенді жер картасы әзірленді. Төрт ауданда байқау негізінде ирригациялық желілерді қайта жөндеу жұмыстары басталды, Балқаш көлі мен Іле өзенінің саязданып кетуіне байланысты мәселелер шешілуде.
Ауыл шаруашылығындағы қант қызылшасы егістігі 4020 гектарға дейін ұлғайды, Көксу қант зауыты іске қосылды. Мал шаруашылығында «Сыбаға», «Құлан», «Алтын асық» бағдарламалары аясында асыл тұқымды мал басы көбейіп келеді, «Ырыс» бағдарламасы бойынша 50-100 бас малы бар отбасылық тауарлы-сүт фермаларын құру ісіне барынша қолдау көрсетілуде.
Шағын және орта бизнесті дамыту жөніндегі қолданыстағы бағдарлама аясында 360 компания қаржылық қолдауға ие болды. 100 миллиард теңгеден астам инвестиция тартылды. Аудандардың дамуындағы әркелкілікті азайту мақсатында 11 өнеркәсіп орны құрылып, экономикалық өсімнің жаңа ошақтары қалыптасуда.
Алакөл және Балқаш көлдерінің жағалауын дамыту үшін электр желісі тартылып, автокөлік жолдары жөнделуде. Теміржол қатынасы ұйымдастырылды, енді әуе қатынасын ашу да жоспарланып отыр.
Білім беру саласында апатты жағдайдағы мектептерді жою жұмыстары жүзеге асырылуда. 2018 жылға дейін үш ауысыммен оқыту толығымен жойылады. Биыл жеке меншік инвестициялар есебінен 83 балабақша ашу жоспарлануда. Соның нәтижесінде балаларды мектепке дейінгі білім беру мекемелері қызметімен қамту деңгейі 77 пайызға жететін болады. 

///Бақыт Сұлтанов Мемлекет басшысына ішкі және сыртқы сауданы дамыту, экспортқа шығарушыларды қолдау, интеграциялық үдерістер, ішкі нарықты контрафактілік өнімнен қорғау сияқты министрлік қызметінің негізгі бағыттары бойынша атқарылған жұмыстарының қорытындылары туралы баяндады.
Министр Президентке бағаны белгілеу, әлеуметтік маңызы бар азық-түлік бағаларын тұрақтандыру мәселелері ведомствоның ерекше назарында екенін жеткізді. Орталық және жергілікті атқарушы органдардың міндеттерін анықтайтын Жол картасының жобасы әзірленді.
Жалпы министрлік жұмысына оң баға берген Қасым-Жомарт Тоқаев Бақыт Сұлтановқа ішкі нарықты отандық тауарлармен толтыру, әлеуметтік маңызы бар азық-түлік бағаларын тұрақтандыру, бағаның негізсіз өсуі мен делдалдық әрекеттерді болдырмау және қазақстандық тауар өндірушілердің өнімі тұтынушыларға қолжетімді болу үшін нақты тапсырмалар берді. Еуразиялық экономикалық одақ аясындағы интеграциялық үдерістерде Одақтағы серіктестермен сындарлы іс-қимылдар жүргізу арқылы мемлекеттің ұстанымын нығайту – министрліктің алдында тұрған маңызды міндет.

///Елбасы барша қазақстандықтарды және парадқа қатысушыларды Қазақстан Республикасы Қарулы Күштерінің 25 жылдығымен құттықтады.
Нұрсұлтан Назарбаев биыл ел тәуелсіздігі тарихындағы ең ауқымды парад өткізіліп отырғанын, сондай-ақ Қазақстан армиясы қалыптасудың лайықты жолынан өткенін және оның беделі жоғары екенін айтты.
– Парадқа бес мыңнан астам адам және 400 әскери техника қатысуда. Бұл айбынды армиямыздың даңқы асқақ және мақтан тұтуға тұрарлық екенін көрсетеді. Осы жылдарда мемлекет әскерилерге жан-жақты қолдау білдіріп келеді. Алғашқы әскери құрылымдардан бастап қауіпсіздіктің тиімді жүйесін құруға дейінгі ауқымды жолдан өттік. Мемлекеттің қалыптасуының күрделі кезеңінде Қазақстан армиясы өзінің алдына қойылған міндеттерді абыроймен атқара білді. Қарулы Күштеріміз ел ішінде және шет елде жоғары беделге ие болды, – деді Қазақстан Президенті.
Бұдан бөлек, Мемлекет басшысы армияны жаңғыртудың басымдығы бар бағыттарына тоқталып, оны әрі қарай дамыту міндеттерін анықтап берді.
– Бүгін Қарулы Күштер елімізбен бірге жаңғырудың тарихи кезеңін бастан өткеруде. Терроризммен күрес барлық күш құрылымдары қызметінің мүлде жаңа бағыты болып табылады. Қазақстан армиясы сақадай сай болып, кез келген қауіп-қатерге дайын тұруға тиіс. Тағы бір негізгі міндет – жеке құрамды нығайту. Біз әскери қызметшілердің жаңа буынын тәрбиелеудеміз. Әскери киім киген адамдар мінсіз абырой мен әділдіктің эталоны, болашақ ұрпақтар үшін үлгі болуға тиіс. Мерекелік парадқа Қарулы Күштеріміздің резерві болып саналатын «Жас ұлан» әскери мектептері курсанттарының тұңғыш рет қатысып отырғаны кездейсоқ емес. Бұл – армия дәстүрі мен құндылықтар сабақтастығының жарқын белгісі, – деді Нұрсұлтан Назарбаев.
Қазақстан Президенті бүгінгідей бейбіт өмір сыйлап, тәуелсіз әрі мықты мемлекет құруға жол ашқаны үшін Ұлы Отан соғысының ардагерлеріне алғыс айтты.
Сондай-ақ Мемлекет басшысы Қазақстанда бейбітшілік пен тұрақтылықты сақтаудың маңыздылығына тоқталып, Отанымыздың қауіпсіздігін тек армия ғана емес, еліміздің барлық азаматтары да ойлауға тиіс екендігін атап өтті.
– Біз барлық көршілерімізбен доспыз және «Бейбіт бір ғана келісім жүз жеңістен артық» деген өнегелі өсиетті есте ұстауымыз керек. Сондықтан басты құндылықтарымыз – бейбітшілік, келісім және бірлік дәстүрін ұрпақтан ұрпаққа жалғастырып келеміз. Қарулы Күштер әрқашан да тәуелсіздігіміздің басты тірегі болып қала береді, – деді Нұрсұлтан Назарбаев.
Соңында Қазақстан Президенті әскери қызметшілердің қасиетті парызын еске салып, оларды кәсіби деңгейін арттыруға, әскери ынтымақ пен бірлікті нығайтуға шақырды.




























///
	 

	Қазақстан Президенті көп адамның қазасына әкеп соқтырған Сантьяго-де-Компостела қаласы маңында болған теміржол апаты туралы жайсыз хабарды терең күйзеліспен қабылдағанын, сондай-ақ жеке өзінің және Қазақстан халқының атынан қайғырып көңіл айтатынын жеткізген.

	«Осы қиын сәтте, қымбатты досым, қаза тапқан және зардап шеккен жандардың туған-туыстары мен жақындарына менің көңіл айтуымды және қолдауымды жеткізуді сұраймын», – делінген жеделхатта.

	
	 
///Мемлекет басшысы Қасым-Жомарт Тоқаев пен Қазақстанның Тұңғыш Президенті – Елбасы Нұрсұлтан Назарбаев қазақтың ұлы ойшылы, ғұлама ақын Абай Құнанбайұлының 175 жылдық мерейтойының басталуына арналған салтанатты шараға қатысты.
Қасым-Жомарт Тоқаев пен Нұрсұлтан Назарбаев еліміздің барлық өңірінде және шетелдерде жыл бойына өтетін мерекелік шараларды ресми түрде бастап берді. 
«Қазақ халқы – Абайдың халқы» атты мерекелік концерт «Астана опера» мемлекеттік опера және балет театрында өтті.
Концерт бағдарламасына Абайдың барлық музыкалық мұрасы енген. Ақын шығармаларын КСРО және Қазақстанның халық әртістері Асанәлі Әшімов, Әлібек Дінішев, Роза Рымбаева, белгілі мәдениет қайраткерлері Майра Мұхамедқызы, Айман Мұсақожаева, Берік Айтжанов, сондай-ақ, халықаралық және республикалық байқаулардың лауреаттары мен талантты жастар орындады.












/// 
Нұрсұлтан Назарбаевты Украина Президенті туған күнімен құттықтап, денсаулық пен бақуаттылық, достас Қазақстан халқының игілігі үшін жаңа табыстар тіледі.
Сондай-ақ Қазақстан мен Украина президенттері екіжақты ынтымақтастық мәселелерін талқылады.
 
///
	

	Кездесу барысында тараптар екіжақты өзара іс-қимылды дамытудағы басымдықтарды қарастырды.

	Атап айтқанда, мемлекеттер басшылары сауда-экономика, инвестиция, су-энергетика және мәдени-гуманитарлық салалардағы ынтымақтастықтың өзекті аспектілерін талқылады.

	Нұрсұлтан Назарбаев пен Алмазбек Атамбаев өңірлік қауіпсіздік мәселелері туралы да сөйлесті.   
/// 
Кездесу барысында Қазақстан-Түркия ынтымақтастығының ахуалы, оның түрлі саладағы дамуының басты бағыттары талқыланды.
Сонымен қатар А.Гүл Нұрсұлтан Назарбаевты туған күнімен және Астана күнімен құттықтап, елімізге игілік пен бақ-береке тіледі.

///
	 

	Кездесу барысында авиация өнеркәсібі мен логистикасы саласындағы ынтымақтастықты дамыту мәселелері талқыланды. Сондай-ақ, тараптар бірлескен жобаларды жүзеге асырудың негізгі аспектілерін  де қарастырды.

	Нұрсұлтан Назарбаев бұл корпорация Қазақстанда жұмыс істеуге қызығушылық білдіріп отырған ірі авиациялық кәсіпорындардың бірі екенін және оның келуі маңызды инвестициялық жобаға айналуы мүмкіндігін атап өтті.

	 – Біздің ел жолаушыларға және ауыл шаруашылығына арналған шағын авиацияға мүдделі. Сіздердің бұл салада үлкен тәжірибелеріңіз бар, сондықтан біз өздеріңізді ынтымақтастыққа шақырамыз. Мұндай инвестицияларға біз инфрақұрылым жағынан көмек көрсетеміз, бизнесті алғашқы жылы салықтан босату арқылы ерекше преференциялар жасаймыз. Сонымен қатар, сіздер тиісті кәсіби кадрларды даярлайды деп үміт артамыз, – деді Мемлекет басшысы.  

	Қытайдың «AVIC» авиациялық өнеркәсіп корпорациясы кең ауқымда авиациялық  өнім өндірумен айналысады және әлемнің 30-дан астам еліне экспорттайды. Корпорация сондай-ақ «Boeing», «Airbus», «GE», «Rolls Royce» секілді әлемдік авиақұрастыру өндірісі көшбасшыларын авиациялық қосалқы бөлшектермен, двигательдермен және борт жабдықтарымен қамтамасыз етеді.

	Корпорация құрылымына 200-ден астам түрлі кәсіпорындар мен ғылыми-техникалық мекемелер кіреді, ал қызметкерлерінің жалпы саны 500 мың адамнан асады.  

	 

	 


///
	 

	Қостанай облысының әкімі Қазақстан Президентіне өңірдің негізгі әлеуметтік-экономикалық көрсеткіштері және қуаңшылық кезде зардап шеккен ауыл шаруашылық тауарларын өндірушілерге көмек көрсету туралы баяндады.

	Мемлекет басшысы кездесудің қорытындысы бойынша нақты тапсырма берді.   

	 

	
///Кездесуге дейін Қасым-Жомарт Тоқаев қалалық Мәслихаттың кезектен тыс отырысында депутаттарға Нұр-Сұлтан қаласының әкімі лауазымына Алтай Көлгіновтің кандидатурасын ұсынып, олардың келісімін алды.
Қазақстан Президенті шаһар активімен кездесуде бұған дейінгі Нұр-Сұлтан қаласының әкімі Бақыт Сұлтановтың атқарған жұмысына жоғары баға берді.
– Қазақстан Республикасының Конституциясына сәйкес, қала әкімі Бақыт Сұлтановты қызметінен босату жөнінде шешім қабылдадым. Алдымен Бақыт Тұрлыханұлына осындай тарихи әрі жауапты кезеңде өзіне артылған сенімді ақтап, тапсырылған міндетті абыроймен атқарғаны үшін ризашылығымды білдіремін, – деді Мемлекет басшысы.
Қасым-Жомарт Тоқаев қаланың жаңа әкімінің алдында маңызды міндеттер тұрғанын атап өтті.
– Нұр-Сұлтан қаласының әкімі болып Алтай Көлгінов тағайындалды. Ол ұйымдастырушылық қабілеті мен біліктілігі жоғары жас маман. Батыс Қазақстан облысында бірнеше жыл табысты еңбек етіп, жергілікті халықтың алдында зор беделге ие болды. Оның білімі мен тәжірибесін ескере отырып, Нұр-Сұлтан қаласының әкімі қызметіне тағайындау туралы шешім қабылдадым, – деді Мемлекет басшысы.
Қазақстан Президенті халықтың өмір сүру сапасын арттыру мәселесіне егжей-тегжейлі тоқталды.
– Азаматтардың әл-ауқатын арттыруға баса мән берілетін болады. Жақын күндері тұрғындардың әлеуметтік мәселелерін шешуге бағытталған маңызды шешім қабалданады. Бұл үдерістерден астанамыз қалыс қалмауы керек. Керісінше, әлеуметтік мәселелерді шешу ісінде алдыңғы қатарда жүруі қажет, – деді Қасым-Жомарт Тоқаев.
Жиын соңында Мемлекет басшысы жаңа әкімге бірқатар нақты тапсырма берді. 






///
	 

	Елбасы мұнда өңірдің ауыл шаруашылығы тауарларын өндірушілері шығаратын өнімдердің үлгілерін көрді.

	Президентке сондай-ақ өңірдегі ауыл шаруашылығының дамуы туралы баяндалып, облыс аумағында жүзеге асырылып жатқан агроөнеркәсіп кешені секторының жобалары таныстырылды.  

	Сонымен қатар Нұрсұлтан Назарбаев нысанды аралау барысында облыстың агроөнеркәсіп кешеніндегі кәсіпорындардың басшыларымен әңгімелесіп, экономиканы дамытуда ауыл шаруашылығы басымдығы бар сала болып саналатынын атап өтті.

	– Еліміздегі халықтың жартысына жуығы ауылдық жерде тұрады. Сол себепті біз ауыл шаруашылығын дамытуға айрықша көңіл бөлуге тиіспіз. Қазақстаннан басқа еш жерде мемлекет ауыл шаруашылығына осынша қаражат бөлмейді. Облыста ауыл шаруашылығы өнімдері өндірісі үшін барлық жағдай жасалған, - деді Нұрсұлтан Назарбаев.

	«Первомайский» БК» ЖШС-ның тауарлы-сүт фермасы мемлекеттік үдемелі индустриялық-инновациялық бағдарлама аясында салынған. Кәсіпорынның қуаты тәулігіне 8 тоннадан 16 тоннаға дейін сүт өнімдерін шығаруға жетеді. Фермада 42 жұмыс орны бар. 



///Кездесу барысында Мемлекет басшысы Әділет министрлігінің 2016 жылғы қызметі туралы есебін тыңдап, алдағы жұмыс жоспарларымен танысты.
Қазақстан Президентіне заң жобасын жасау жұмыстары жоспарының орындалуы жөнінде мәлімет берілді. Бұл ретте ел Парламентінің қарауына 18 заң жобасы енгізілген. М.Бекетаевтың мәліметі бойынша, биылғы екінші тоқсаннан бастап 28 заң жобасын ұсыну жоспарлануда.
Елбасы мемлекеттік орган қызметінің нәтижелеріне оң баға берді.
Осы орайда Нұрсұлтан Назарбаев Әділет министрлігі алдында тұрған, ұлттық заңнаманы қалыптастыруға белсене атсалысу, заңнамалық және өзге де нормативтік құқықтық актілерге құқықтық сараптама мен талдау жүргізу, еліміздің халықаралық аренадағы қызметін құқықтық тұрғыдан қамтамасыз ету және зияткерлік меншік құқығын қорғау сияқты бірқатар маңызды міндеттерді айқындады.
Әділет министрі Мемлекет басшысына заң шығару және үйлестіру жұмысы, ашық форматтағы заң шығару жұмыстары жөніндегі ведомствоаралық комиссия қызметі туралы баяндады. Атап айтқанда, бұл ведомствоаралық комиссия жұмысының үдерісін журналистерге онлайн режімінде бақылауға, сондай-ақ отырыстардың қорытындысы бойынша БАҚ үшін брифинг ұйымдастыруға мүмкіндік береді.
Кездесу қорытындысы бойынша Қазақстан Президенті бірқатар нақты тапсырма берді.

///Қазақстан Республикасы Тәуелсіздігінің 25 жылдығына және Халықаралық адам құқықтары күніне арналған іс-шараға Адам құқықтары жөніндегі комиссия төрағасы Қ.Сұлтанов, Бас прокурор Ж.Асанов, БҰҰ Даму бағдарламасының Қазақстандағы тұрақты өкілі Н.Шимомура, Еуропалық Одақтың Қазақстандағы өкілдігі басшысы Т.Христеа, ЕҚЫҰ-ның Астанадағы бағдарламалар офисінің басшысы Д.Сабо қатысты.
Мемлекеттік хатшы құттықтау сөзінде Қазақстан Президенті демократиялық институттарды, БАҚ-ты дамыту, азаматтарымыздың құқықтары мен бостандықтарын қорғау – тәуелсіз Қазақстанның дамуының маңызды шарттары деп көрсеткенін айта келе, оның адам құқықтарын қорғау саласында барлық азаматтық қоғам институттарымен сындарлы және әріптестік ынтымақтастық орнатуға ерекше мән беретінін жеткізді.
Г.Әбдіқалықова Қазақстан Республикасының БҰҰ Қауіпсіздік Кеңесінің 2017-2018 жылдардағы тұрақты емес мүшесі ретіндегі қызметінің басталуы қарсаңында адам құқықтары саласындағы мәселелерді талқылау айрықша өзекті екенін айтты.
Отырысқа қатысушылардың баяндамалары мен сөйлеген сөздерінде Қазақстан Республикасының Конституциясы мен қолданыстағы заңдарында кепілдік берілген адам құқықтары мен бостандықтарын іске асыру, адам құқықтарын қорғаудың ұлттық тетіктерін халықаралық стандарттарға сай жетілдіру мәселелері талқыланды.
Алқалы жиынға қатысушылар Мемлекет басшысының Бес институционалдық реформасының, сондай-ақ Қазақстан ратификациялаған адам құқықтары жөніндегі халықаралық шарттардың құқық қорғау тетіктерін жетілдіру мен адам құқықтарын қорғаудың ұлттық жүйесін нығайтудағы ерекше маңыздылығын атап көрсетті. Талқылау барысында сөз сөйлеген халықаралық және отандық сарапшылар Қазақстандағы құқық қорғау тәсілдеріне оң баға берді.
Соңында Мемлекеттік хатшы БҰҰ-ның Қазақстандағы даму бағдарламасы, Көші-қон жөніндегі халықаралық ұйымы, Астанадағы Еуропалық Одақтың өкілдігі мен ЕҚЫҰ-ның бағдарламалар офисі сияқты халықаралық институттарға, сондай-ақ үкіметтік емес құқық қорғау ұйымдарына адам құқықтарын қорғау саласындағы сындарлы ынтымақтастық үшін ризашылық білдірді.
///Жиынға Ұлттық инвесторлар кеңесінің мүшелері, Президент Әкімшілігі мен мемлекеттік органдардың басшылығы, «Атамекен» Ұлттық кәсіпкерлер палатасы президиумының мүшелері, ұлттық компаниялар мен еліміздің бизнес өкілдері қатысты.
Мемлекет басшысы жеке бастама мен еркін кәсіпкерлік - экономиканы дамытудың және еліміздің әл-ауқатын арттырудың негізгі факторлары екенін атап өтті. Бұл факторлар бүгінгі отырыс тақырыбының «Кәсіпкерлікті дамыту – ел экономикасын жаңғыртудың негізі» деп аталуына түрткі болғанын айтты.
– Былтырғы жыл біздің бизнес үшін табысты болды. Нақты жұмыс істейтін шағын және орта бизнес субъектілерінің саны 11 пайызға көбейіп, 1,3 миллионға жетті. Шағын және орта бизнес өндіретін өнім көлемі 14 пайызға артып, 26,5 триллион теңгені құрады. Экономикадағы бұл саланың үлесі өткен жылғы көрсеткіш бойынша 25,6 пайыздан 28,3 пайызға дейін өсті. Бұл жаман көрсеткіш емес. Қазақстанда бұрын өндірілмеген 500-ден астам өнім түрлері шығарыла бастады. Экспорттың таралым аумағы кеңеюде, отандық өнімдер әлемнің 120 елінің нарығына жеткізілуде. Бірақ, жетістіктермен бірге, бірқатар шешімін күткен мәселе де бар. Бұл – іскерлік ахуал, тауарларды өткізу нарығы, қаржыландырудың қол жетімділігі сияқты мәселелер, – деді Қасым-Жомарт Тоқаев.
Қазақстан Президенті қолайлы іскерлік ортаны, бизнеске тиімді қолдау көрсетуді және бәсекелестікті қорғауды қамтамасыз ету жөнінде бірқатар міндетті белгілеп берді. Баяндамада Қазақстан компанияларының қаржылық тұрақтылығын арттыру және отандық кәсіпкерлердің бизнес-дағдысы мен құзыретін жетілдіру мәселелеріне ерекше назар аударылды.
Соңында Қасым-Жомарт Тоқаев еліміздің жоғары басшылығы отандық бизнеспен жүйелі диалог жүргізу үшін Ұлттық инвесторлар кеңесі тұрақты жұмыс істейтін алаң болуы тиіс екенін айтып, Үкіметке Кеңес жұмысының жаңа форматын бекіту жөнінде жарлық жобасын әзірлеуді тапсырды.
Отырыста «Атамекен» Ұлттық кәсіпкерлер палатасының басқарма төрағасы Абылай Мырзахметов, «Alageum Electric» акционерлік қоғамы директорлар кеңесінің төрағасы Еркебұлан Ілиясов, «Textiline» жауапкершілігі шектеулі серіктестігінің атқарушы директоры Инна Апенко, «Гормолзавод» жауапкершілігі шектеулі серіктестігінің директоры Асен Жақсылықов, «Меthod» жауапкершілігі шектеулі серіктестігінің директоры Дагар Давлетовтер баяндама жасады.
Баяндаманың толық мәтінін мына сілтеме бойынша оқи аласыздар.
 





///КІРІСПЕ
Еліміз жаңа тарихи кезеңге аяқ басты. Мен жыл басындағы халыққа Жолдауымда Қазақстанның үшінші жаңғыруы басталғанын жарияладым.
Осылайша, біз қайта түлеудің айрықша маңыз­ды екі процесі – саяси реформа мен эко­номи­калық жаңғыруды қолға алдық.
Біздің мақсатымыз айқын, бағытымыз белгілі, ол – әлемдегі ең дамыған 30 елдің қатарына қосылу.
Аталған екі жаңғыру процесінің де нақты мақ­сат-міндеттері, басымдықтары мен оған жет­кізетін жолдары бар. Мен көздеген жұмыс­тары­мыздың бәрі дер уақытында және барынша тиімді жүзеге асарына сенімдімін. Бірақ, ойлағанымыз орындалу үшін мұның өзі жеткіліксіз.
Мақсатқа жету үшін біздің санамыз ісімізден озып жүруі, яғни одан бұрын жаңғырып оты­руы тиіс. Бұл саяси және экономикалық жаң­ғыру­ларды толықтырып қана қоймай, олардың өзегіне айналады.
Рухани жаңғыру тек бүгін басталатын жұмыс емес.
Біз Тәуелсіздік кезеңінде бұл бағытта бірнеше ауқымды іс атқардық.
2004 жылы «Мәдени мұра» бағдарламасы аясында Қазақстан аумағындағы тарихи-мәдени ескерткіштер мен нысандарды жаңғырттық.
2013 жылы «Халық – тарих толқынында» бағ­дарламасы арқылы әлемнің ең белді архивтерінен төл тарихымызға қатысты құжаттарды жүйелі түрде жинап, зерттедік.
Енді осының бәрінен де ауқымды және іргелі жұмыстарды бастағалы отырмыз.
Мен еліміз мықты, әрі жауапкершілігі жоғары Біртұтас Ұлт болу үшін болашаққа қа­лай қадам басатынымыз және бұқаралық сана­­ны қалай өзгертетініміз туралы көзқарас­тарым­ды ортаға салуды жөн көрдім.
І. ХХІ ҒАСЫРДАҒЫ ҰЛТТЫҚ САНА ТУРАЛЫ
Күллі жер жүзі біздің көз алдымызда өзгеруде. Әлемде бағыты әлі бұлыңғыр, жаңа тарихи кезең басталды. Күн санап өзгеріп жатқан дүбірлі дүниеде сана-сезіміміз бен дүниетанымымызға әбден сіңіп қалған таптаурын қағидалардан арыл­масақ, көш басындағы елдермен тереземізді теңеп, иық түйістіру мүмкін емес. Өзгеру үшін өзімізді мықтап қолға алып, заман ағымына икемделу арқылы жаңа дәуірдің жағымды жақтарын бойға сіңіруіміз керек.
ХХ ғасырдағы батыстық жаңғыру үлгісінің бүгінгі заманның болмысына сай келмеуінің сыры неде? Меніңше, басты кемшілігі – олардың өздеріне ғана тән қалыбы мен тәжірибесін басқа халықтар мен өркениеттердің ерекшеліктерін ескермей, бәріне жаппай еріксіз таңуында. Әжептәуір жаңғырған қоғамның өзінің тамыры тарихының тереңінен бас­тау алатын рухани коды болады.
Жаңа тұрпатты жаңғырудың ең басты шарты – сол ұлттық кодыңды сақтай білу. Онсыз жаңғыру дегеніңіздің құр жаңғырыққа айналуы оп-оңай.
Бірақ, ұлттық кодымды сақтаймын деп бойыңдағы жақсы мен жаманның бәрін, яғни болашаққа сенімді нығайтып, алға бастайтын қасиеттерді де, кежегесі кері тартып тұратын, аяқтан шалатын әдеттерді де ұлттық сананың аясында сүрлеп қоюға болмайтыны айдан анық.
Жаңғыру атаулы бұрынғыдай тарихи тәжірибе мен ұлттық дәстүрлерге шекеден қарамауға тиіс. Керісінше, замана сынынан сүрінбей өткен озық  дәстүрлерді табысты жаңғырудың маңызды алғышарттарына айналдыра білу қажет. Егер жаңғыру елдің ұлттық-рухани тамырынан нәр ала алмаса, ол адасуға бастайды.
Сонымен бірге, рухани жаңғыру ұлттық сананың түрлі полюстерін қиыннан қиыс­ты­рып, жарастыра алатын құдіретімен маңызды.
Бұл – тарлан тарихтың, жасампаз бүгінгі күн мен жарқын болашақтың көкжиектерін үйле­сімді сабақтастыратын ұлт жадының тұғыр­намасы.  
Мен халқымның тағылымы мол тарихы мен ерте заманнан арқауы үзілмеген ұлттық салт-дәстүрлерін алдағы өркендеудің берік діңі ете оты­рып, әрбір қадамын нық басуын, болашаққа сенім­мен бет алуын қалаймын.
Бұл ретте, тұтас қоғамның және әрбір қа­зақ­стан­дықтың санасын жаңғыртудың бір­неше бағы­тын атап өтер едім.
1. Бәсекелік қабілет
Қазіргі таңда жеке адам ғана емес, тұтас халық­тың өзі бәсекелік қабілетін арттырса ғана та­быс­қа жетуге мүмкіндік алады.
Бәсекелік қабілет дегеніміз – ұлттың аймақтық немесе жаһандық нарықта бағасы, я болмаса сапасы жөнінен өзгелерден ұтымды дүние ұсы­на алуы. Бұл материалдық өнім ғана емес, соны­мен бірге, білім, қызмет, зияткерлік өнім немесе сапалы еңбек ресурстары болуы мүмкін.
Болашақта ұлттың табысты болуы оның табиғи байлығымен емес, адамдарының бәсекелік қа­бі­летімен айқындалады. Сондықтан, әрбір қазақ­стандық, сол арқылы тұтас ұлт ХХІ ғасырға лайықты қасиеттерге ие болуы керек. Мысалы,  ком­пьютерлік сауаттылық, шет тілдерін білу, мә­дени ашықтық сияқты факторлар әркімнің алға басуына сөзсіз қажетті алғышарттардың сана­тында.
Сол себепті, «Цифрлы Қазақстан», «Үш тілде білім беру», «Мәдени және конфессияаралық келісім» сияқты бағдарламалар – ұлтымызды, яғни барша қазақстандықтарды ХХІ ғасырдың талаптарына даярлаудың қамы.
2. Прагматизм
Қанымызға сіңген көптеген дағдылар мен таптаурын болған қасаң қағидаларды өзгерт­пейінше, біздің толыққанды жаңғы­руымыз мүмкін емес.
Төл тарихымызға, бабаларымыздың өмір салтына бір сәт үңіліп көрсек, шынайы прагматизмнің талай жарқын үлгілерін табуға болады.
Халқымыз ғасырлар бойы туған жердің табиғатын көздің қарашығындай сақтап, оның байлығын үнемді, әрі орынды жұмсайтын теңдесі жоқ экологиялық өмір салтын ұстанып келді.
Тек өткен ғасырдың ортасында, небәрі бірнеше жыл ішінде миллиондаған гектар даламыз аяусыз жыртылды. Бағзы замандардан бері ұрпақтан ұрпаққа жалғасып келген ұлттық прагматизм санаулы жылда адам танымастай өзгеріп, ас та төк ысырапшылдыққа ұласты. Соның кесірінен, Жер-Ана жаратылғаннан бері шөбінің басы тұлпарлардың тұяғымен ғана тапталған даланың барлық құнары құрдымға кетті. Түгін тартсаң майы шығатын мыңдаған гектар миялы жерлеріміз экологиялық апат аймақтарына, Арал теңізі аңқасы кепкен қу медиен шөлге айналды.
Осының бәрі – жерге аса немқұрайлы қараудың ащы мысалы.
Біз жаңғыру жолында бабалардан мирас болып, қанымызға сіңген, бүгінде тамырымызда бүлкілдеп жатқан ізгі қасиеттерді қайта түлетуіміз керек.
Прагматизм – өзіңнің ұлттық және жеке байлығыңды нақты білу, оны үнемді пайдаланып, соған сәйкес болашағыңды жоспарлай алу, ысырапшылдық пен астамшылыққа, даңғойлық пен кердеңдікке жол бермеу деген сөз. Қазіргі қоғамда шынайы мәдениеттің белгісі – орынсыз сән-салтанат емес. Керісінше, ұстамдылық, қанағатшылдық пен қарапайымдылық, үнемшілдік пен орынды пайдалану көргенділікті көрсетеді.
Нақты мақсатқа жетуге, білім алуға, саламатты өмір салтын ұстануға, кәсіби тұрғыдан жетілуге басымдық бере отырып, осы жолда әр нәрсені ұтымды пайдалану – мінез-құлықтың прагматизмі деген осы.
Бұл – заманауи әлемдегі бірден-бір табысты үлгі. Ұлт немесе жеке адам нақты бір межеге бет түзеп, соған мақсатты түрде ұмтылмаса, ертең іске аспақ түгілі, елді құрдымға бастайтын популистік идеологиялар пайда болады.
Өкінішке қарай, тарихта тұтас ұлттардың ешқашан орындалмайтын елес идеологияларға шырмалып, ақыры су түбіне кеткені туралы мысалдар аз емес. Өткен ғасырдың басты үш идео­логиясы – коммунизм, фашизм және либерализм біздің көз алдымызда күйреді.
Бүгінде радикалды идеологиялар ғасыры келмеске кетті. Енді айқын, түсінікті және болашаққа жіті көз тіккен бағдарлар керек. Адамның да, тұтас ұлттың да нақты мақсатқа жетуін көздейтін осындай бағдарлар ғана дамудың көгіне темірқазық бола алады. Ең бастысы, олар елдің мүмкіндіктері мен шама-шарқын мұқият ескеруге тиіс.
Яғни, реализм мен прагматизм ғана таяу онжылдықтардың ұраны болуға жарайды.
3. Ұлттық бірегейлікті сақтау
Ұлттық жаңғыру деген ұғымның өзі ұлттық сананың кемелденуін білдіреді.
Оның екі қыры бар.
Біріншіден, ұлттық сана-сезімнің көкжиегін кеңейту.
Екіншіден, ұлттық болмыстың өзегін сақтай отырып, оның бірқатар сипаттарын өзгерту.
Қазір салтанат құрып тұрған жаңғыру үлгіле­рі­нің қандай қатері болуы мүмкін?
Қатер жаңғыруды әркімнің ұлттық даму үлгі­сін бәріне ортақ, әмбебап үлгіге алмастыру ре­тінде қарастыруда болып отыр. Алайда, өмірдің өзі бұл пайымның түбірімен қате екенін көрсетіп берді. Іс жүзінде әрбір өңір мен әрбір мемлекет өзінің дербес даму үлгісін қалыптастыруда.
Ұлттық салт-дәстүрлеріміз, тіліміз бен музыкамыз, әдебиетіміз, жоралғыларымыз, бір сөзбен айтқанда ұлттық рухымыз бойымызда мәңгі қалуға тиіс.
Абайдың даналығы, Әуезовтің ғұламалығы, Жамбылдың жырлары мен Құрманғазының күй­лері, ғасырлар қойнауынан жеткен бабалар үні – бұлар біздің рухани мәдениетіміздің бір парасы ғана.
Сонымен бірге, жаңғыру ұғымының өзі мей­лін­ше көнерген, жаһандық әлеммен қабыспайтын кейбір дағдылар мен әдеттерден арылу дегенді білдіреді.
Мысалы, жершілдікті алайық. Әрине, туған жердің тарихын білген және оны мақтан еткен дұрыс. Бірақ, одан да маңыздырақ мәселені – өзіңнің біртұтас ұлы ұлттың перзенті екеніңді ұмытуға әсте  болмайды.
Біз әркім жеке басының қандай да бір іске қос­қан үлесі мен кәсіби біліктілігіне қарап баға­ланатын меритократиялық қоғам құрып жатырмыз. Бұл жүйе жең ұшынан жалғасқан тамыр-таныстықты көтермейді.
Осының бәрін егжей-тегжейлі айтып отыр­ғандағы мақсатым – бойымыздағы жақсы мен жаманды санамалап, теру емес. Мен қазақ­стан­дық­­тардың ешқашан бұлжымайтын екі ережені түсініп, байыбына барғанын қалаймын.
Біріншісі – ұлттық код, ұлттық мәдениет сақталмаса, ешқандай жаңғыру болмайды.
Екіншісі – алға басу үшін ұлттың дамуына кедергі болатын өткеннің кертартпа тұстарынан бас тарту керек.
4. Білімнің салтанат құруы
Білімді, көзі ашық, көкірегі ояу болуға ұмтылу – біздің қанымызда бар қасиет.
Тәуелсіздік жылдарында қыруар жұмыс жасалды. Біз он мыңдаған жасты әлемнің маң­дайалды университеттерінде оқытып, дайын­дадық. Бұл жұмыс өткен ғасырдың тоқсаныншы жыл­дарының басында қолға алынған «Болашақ» бағдар­ламасынан басталды. Елімізде өте жоғары деңгей­дегі бірқатар университеттер ашылды, зият­керлік мектептер жүйесі қалыптасты. Басқа да көптеген іс тындырылды.
Дегенмен, білімнің салтанаты жалпыға ор­тақ болуға тиіс. Оның айқын да, бұлтартпас себеп­­тері бар. Технологиялық революцияның беталы­­сына қарасақ, таяу онжылдық уақыт­та қазір­гі кәсіптердің жартысы жойылып кетеді.
Экономиканың кәсіптік сипаты бұрын-соңды ешбір дәуірде мұншама жедел өзгермеген.
Біз бүгінгі жаңа атаулы ертең-ақ ескіге айналатын, жүрісі жылдам дәуірге аяқ бастық. Бұл жағ­дайда кәсібін неғұрлым қиналмай, жеңіл өзгер­туге қабілетті, аса білімдар адамдар ғана табысқа жетеді.
Осыны бек түсінгендіктен, біз білімге бөлі­нетін бюджет шығыстарының үлесі жөнінен әлем­дегі ең алдыңғы қатарлы елдердің санаты­на қосылып отырмыз.
Табысты болудың ең іргелі, басты факторы білім екенін әркім терең түсінуі керек. Жас­тары­мыз басымдық беретін межелердің қатар­ында білім әрдайым бірінші орында тұруы шарт. Себебі, құндылықтар жүйесінде білімді бәрінен биік қоятын ұлт қана табысқа жетеді.
5. Қазақстанның революциялық емес, эволюциялық дамуы
Биыл Еуразия құрлығының ұлан-ғайыр ау­ма­ғын астаң-кестең еткен 1917 жылдың қазан айын­дағы оқиғаға 100 жыл толады.
Күллі ХХ ғасыр революциялық сілкі­ніс­терге толы болды. Бұл осы аумақтағы барша ұлт­­­тар­ға мейлінше әсер етіп, бүкіл болмысын өзгерт­ті.
Әрбір жұрт тарихтан өзінше тағылым алады, бұл – әркімнің өз еркіндегі шаруа.
Біреуге өзіңнің көзқарасыңды еріксіз таңуға ешқашан болмайды. Бізге тарих туралы өздерінің субъективті пайымдарын тықпалауға да еш­кім­нің қақысы жоқ.
Өткен ХХ ғасыр халқымыз үшін қасіретке то­лы, зобалаң да зұлмат ғасыр болды.
Біріншіден, ұлттық дамудың көнеден жалғасып келе жатқан өзімізге ғана тән жолы біржола күйретіліп, қоғамдық құрылымның бізге жат үлгісі еріксіз таңылды.
Екіншіден, ұлтымызға адам айтқысыз демо­графиялық соққы жасалды. Оның жарасы бір ғасырдан бері әлі жазылмай келеді.
Үшіншіден, қазақтың тілі мен мәдениеті құр­дымға кете жаздады.
Төртіншіден, еліміздің көптеген өңірлері эко­ло­гиялық апат аймақтарына айналды.
Әрине, тарих тек ақтаңдақтардан тұрмайды.
ХХ ғасыр Қазақстанға бірқатар игіліктерін де берді.
Индустрияландыруды, әлеуметтік және өнді­рістік инфрақұрылымдардың құрылуын, жаңа ин­теллигенцияның қалыптасуын осыған жат­қызуға болады.
Бұл кезеңде елімізде белгілі бір  жаңғыру болды. Бірақ, бұл – ұлттың емес, аумақтың жаң­ғы­руы еді.
Біз тарихтың сабағын айқын түсінуіміз керек. Революциялар дәуірі әлі біткен жоқ. Тек оның формасы мен  мазмұны түбегейлі өзгерді.
Біздің кешегі тарихымыз бұлтартпас бір ақи­қатқа – эволюциялық даму ғана ұлттың өр­кен­деуіне мүмкіндік беретініне көзімізді жеткізді.
Бұдан сабақ ала білмесек, тағы да тарихтың темір қақпанына түсеміз. Ендеше, эволюциялық даму қағидасы әрбір қазақстандықтың жеке басының дербес бағдарына айналуға тиіс.
Бірақ, қоғамның эволюциялық дамуы қағида ретінде мәңгі тұмшаланудың синонимі емес.
Сол себепті, тарихтың ащы сабағын түсініп қана қоймай, өзіміз күнде көріп жүрген қазіргі құбылыстардан ой түйіп,  болашақтың беталысына қарап, пайым жасай білу де айрықша маңызды.
Бүгінде революциялар өңін өзгертіп, ұлттық, діни, мәдени, сепаратистік перде жамылды. Бірақ, бәрі де, түптеп келгенде, қантөгіспен, эко­номикалық күйреумен аяқталатынын көріп отырмыз.
Сондықтан, әлемдегі оқиғаларды ой елегінен өткізіп, қорытынды жасау – қоғамның да, саяси партиялар мен қозғалыстардың да, білім беру жүйе­сінің де ауқымды дүниетанымдық, рухани жұ­мысының бір бөлігі.
6. Сананың ашықтығы
Көптеген проблема әлемнің қарқынды өзгеріп жатқанына қарамастан, бұқаралық сана-сезімнің «от басы, ошақ қасы» аясында қалуынан туындайды.
Бір қарағанда, жер жүзіндегі миллиардтан астам адам өзінің туған тілімен қатар, кәсіби байланыс құралы ретінде жапатармағай оқып жатқан ағылшын тілін біздің де жаппай және жедел үйренуіміз керектігі еш дәлелдеуді қажет етпей­тіндей.
Еуропалық Одақтың 400 миллионнан астам тұрғыны ана тілдері – неміс, француз, испан, итальян немесе басқа да тілдерді  сыйламай ма? Әлде 100 миллиондаған қытай мен индонезиялықтар, малайлар ағылшын тілін еріккеннен үйреніп жатыр ма?
Бұл – бәзбіреулердің әншейін қалауы емес, жа­һандық әлемге еркін кірігіп, жұмыс істеудің бас­ты шарты.  
Бірақ, мәселе бұған да тіреліп тұрған жоқ. Са­наның ашықтығы зерденің үш ерекшелігін біл­діреді.
Біріншіден, ол дүйім дүниеде, Жер шарының өзіңе қатысты аумағында және өз еліңнің айналасында не болып жатқанын түсінуге мүмкіндік береді.  
Екіншіден, ол жаңа технологияның ағыны алып келетін өзгерістердің бәріне дайын болу деген сөз. Таяудағы он жылда біздің өмір салтымыз: жұмыс, тұрмыс, демалыс, баспана, адами қатынас тәсілдері, қысқасы, барлығы түбегейлі өзгереді. Біз бұған да дайын болуымыз керек.
Үшіншіден, бұл – өзгелердің тәжірибесін алып, ең озық жетістіктерін бойға сіңіру мүмкіндігі. Азиядағы екі ұлы держава – Жапония мен Қы­тай­дың бүгінгі келбеті – осы мүмкіндіктерді тиімді пай­даланудың нағыз үлгісі.
«Өзімдікі ғана таңсық, өзгенікі – қаңсық» деп кері тартпай, ашық болу, басқалардың ең озық жетістіктерін қабылдай білу, бұл – та­быстың кілті, әрі ашық зерденің басты көрсет­кіш­терінің бірі.
Егер қазақстандықтар жер жүзіне үйден шық­пай, терезеден телміріп отырып баға беретін болса, әлемде, құрлықта, тіпті іргедегі елдерде қандай дауыл соғып жатқанын көре алмайды.
Көкжиектің арғы жағында не болып жатқанын да біле алмайды. Тіпті, бірқатар ұстанымдарымызды түбегейлі қайта қарауға мәжбүрлейтін сыртқы ықпалдардың байыбына барып, түсіне де алмай қалады.
ІІ.  ТАЯУ ЖЫЛДАРДАҒЫ МІНДЕТТЕР
Қоғамдық сана жаңғырудың негізгі қағи­да­ларын қалыптастыруды ғана емес, сонымен бірге, біздің заман сынағына лайықты төтеп беруімізге қажетті нақты жобаларды жүзеге асыруымызды да талап етеді.
Осыған байланысты, мен алдағы жылдарда мықтап қолға алу қажет болатын бірнеше жобаны ұсынамын.
Біріншіден, қазақ тілін біртіндеп латын әліпбиіне көшіру жұмыстарын бастауымыз керек. Біз бұл мәселеге неғұрлым дәйектілік қажеттігін терең түсініп, байыппен қарап келеміз және оған кірісуге Тәуелсіздік алғаннан бері мұқият дайындалдық.  
Қазақ тілінің әліпбиі тым тереңнен тамыр тартатынын білесіздер.  
VI-VII ғасырлар – ерте орта ғасыр кезеңі. Бұл уақытта Еуразия құрлығында ғылымға «Орхон-Енисей жазулары» деген атаумен танылған көне түркілердің руникалық жазуы пайда болып, қол­данылды.
Бұл адамзат тарихындағы ең көне әліпбилердің бірі ретінде белгілі.
V-XV ғасырларда түркі тілі Еуразия құрлы­ғының аса ауқымды бөлігінде ұлтаралық қатынас тілі болды.  
Мәселен, Алтын Орданың бүкіл ресми құ­жат­тары мен халықаралық хат-хабарлары негізінен ортағасырлық түркі тілінде жазылып келді.
Халқымыз Ислам дінін қабылдаған соң руни­калық жазулар біртіндеп ысырылып, араб тілі мен араб әліпбиі тарала бастады.
Х ғасырдан ХХ ғасырға дейін, 900 жыл бойы Қазақстан аумағында араб әліпбиі қолданылды.
1929 жылғы 7 тамызда КСРО Орталық Атқару Комитеті мен КСРО Халық Ко­мис­сар­лары Кеңесінің Президиумы латындан­дырылған жаңа әліпби – «Біртұтас түркі ал­фавитін» енгізу туралы қаулы қабылдады.
Латын әліпбиінің негізінде жасалған жазу үлгісі 1929 жылдан 1940 жылға дейін қолданылып, кейін кириллицаға ауыстырылды.
1940 жылғы 13 қарашада «Қазақ жазуын латындандырылған әліпбиден орыс графикасы негізіндегі жаңа әліпбиге көшіру туралы» заң қабылданды.
Осылайша, қазақ тілінің әліпбиін өзгерту тарихы негізінен нақты саяси себептермен айқын­далып келді.
Мен 2012 жылғы желтоқсан айында жария еткен «Қазақстан-2050» Стратегиясында «2025 жыл­дан бастап латын әліпбиіне көшуге кірісуіміз керектігін» мәлімдедім.
Бұл – сол кезден барлық салаларда біз латын қар­піне көшуді бастаймыз деген сөз.  
Яғни, 2025 жылға қарай іс қағаздарын, мерзімді баспасөзді, оқулықтарды, бәрін де латын әліп­биімен басып шығара бастауға тиіспіз.  
Ол кезең де таяп қалды, сондықтан біз уақыт ұттырмай, бұл жұмысты осы бастан қолға алуымыз керек. Біз осынау ауқымды жұмысты бастауға қа­жетті дайындық жұмыстарына қазірден кірі­семіз. Үкімет қазақ тілін латын әліпбиіне көші­ру­дің нақты кестесін жасауы керек.
Латыншаға көшудің терең логикасы бар. Бұл қазіргі заманғы технологиялық орта­ның, ком­муникацияның, сондай-ақ, ХХІ ғасыр­дағы ғылы­ми және білім беру процесінің ерекше­лік­теріне байланысты.
Мектеп қабырғасында балаларымыз ағылшын тілін оқып, латын әріптерін онсыз да үйреніп жатыр. Сондықтан, жас буын үшін ешқандай қиындық, кедергілер болмақ емес.      
2017 жылдың аяғына дейін ғалымдардың көмегімен, барша қоғам өкілдерімен ақылдаса отырып, қазақ әліпбиінің жаңа графикадағы бірыңғай стандартты нұсқасын қабылдау керек. 2018 жылдан бастап жаңа әліпбиді үйрететін мамандарды және орта мектептерге арналған оқулықтарды дайындауға кірісуіміз қажет.  
Алдағы 2 жылда ұйымдастыру және әдістемелік жұмыстар жүргізілуге тиіс.
Әрине, жаңа әліпбиге бейімделу кезеңінде бел­гілі бір уақыт кириллица алфавиті де қол­даныла тұрады.  
Екіншіден, қоғамдық және гуманитарлық ғылымдар бойынша «Жаңа гуманитарлық білім. Қазақ тіліндегі 100 жаңа оқулық» жобасын қолға аламыз.
Оның мәні мынада:
1. Біз тарих, саясаттану, әлеуметтану, философия, психология, мәдениеттану және филология ғылымдары бойынша студенттерге толыққанды білім беруге қажетті барлық жағдайды жасауға тиіспіз. Гуманитарлық зиялы қауым өкілдері еліміздің жоғары оқу орындарындағы гума­нитарлық кафедраларды қайта қалпына келтіру арқылы мемлекеттің қолдауына ие болады. Бізге инженерлер мен дәрігерлер ғана емес, қазіргі заманды және болашақты терең түсіне алатын білімді адамдар да ауадай қажет.
2. Біз алдағы бірнеше жылда гуманитарлық білімнің барлық бағыттары бойынша әлемдегі ең жақсы 100 оқулықты әртүрлі тілдерден қазақ тіліне аударып, жастарға дүние жүзіндегі таң­даулы үлгілердің негізінде білім алуға мүмкіндік жасаймыз. 2018-2019 оқу жылының өзінде студенттерді осы оқулықтармен оқыта бастауға тиіспіз.
3. Ол үшін қазіргі аудармамен айналысатын құрылымдар негізінде мемлекеттік емес Ұлттық аударма бюросын құру керек. Ол Үкіметтің тапсырысы бойынша 2017 жылдың жазынан тиісті жұмыстарға кірісе бергені жөн.
Бұл бағдарлама арқылы неге қол жеткіземіз?  
Ең алдымен, жүз мыңдаған студентке жаңа сапалық деңгейде білім бере бастаймыз.
Бұл – білім саласындағы жаһандық бәсекеге не­ғұрлым бейімделген мамандарды даярлау деген сөз.    
Оған қоса, жаңа мамандар ашықтық, прагматизм мен бәсекелік қабілет сияқты сананы жаңғыртудың негізгі қағидаларын қо­ғам­да ор­нықтыратын басты күшке айналады. Осылайша, болашақтың негізі білім орда­ларының аудиторияларында қаланады.        
Біздің әлеуметтік және гуманитарлық біліміміз ұзақ жылдар бойы бір ғана ілімнің аясында шектеліп, дүниеге бір ғана көзқараспен қарауға мәжбүр болдық. Әлемнің үздік 100 оқулығының қазақ тілінде шығуы 5-6 жылдан кейін-ақ жемісін бере бастайды. Сол себепті, уақыт ұттырмай, ең заманауи, таңдаулы үлгілерді алып, олардың қазақ тіліндегі аудармасын жасауымыз керек.
Бұл – мемлекеттің міндеті.  
Үкімет мұны аудармашы мамандармен қамтамасыз ету, авторлық құқық, оқу-әдістемелік бағдарламалар мен профессорлық-оқытушылық құрамды белгілеу сияқты жайттарды ескере отырып, кешенді түрде шешуі керек.
Үшіншіден, Қазақ «Туған жерге туыңды тік» деп бекер айтпаған.
Патриотизм кіндік қаның тамған жеріңе, өскен ауылыңа, қалаң мен өңіріңе, яғни туған жеріңе деген сүйіспеншіліктен басталады.
Сол себепті, мен «Туған жер» бағдарламасын қолға алуды ұсынамын. Оның ауқымы ізінше оп-оңай кеңейіп, «Туған елге» ұласады.
Мәселен, «Ауылым – әнім» атты әнді  айтқанда, «Туған жерін сүйе алмаған, сүйе алар ма туған елін» деп шырқайтын едік қой. Бажайлап қарасақ, бұл – мағынасы өте терең сөздер.
Бағдарлама неге «Туған жер» деп аталады? Адам баласы – шексіз зерденің ғана емес, ғажайып сезімнің иесі. Туған жер – әркімнің шыр етіп жерге түскен, бауырында еңбектеп, қаз басқан қасиетті мекені, талай жанның өмір-бақи тұратын өлкесі. Оны қайда жүрсе де жүрегінің түбінде әлдилеп өтпейтін жан баласы болмайды.
Туған жерге, оның мәдениеті мен  салт-дәс­түрлеріне айрықша іңкәрлікпен атсалысу – шынайы патриотизмнің маңызды көріністерінің бірі.
Бұл кез келген халықты әншейін біріге салған қауым емес, шын мәніндегі ұлт ететін мәдени- генетикалық кодының негізі.
Біздің бабаларымыз ғасырлар бойы ұшқан құстың қанаты талып, жүгірген аңның тұяғы тозатын ұлан-ғайыр аумақты ғана қорғаған жоқ.
Олар ұлттың болашағын, келер ұрпағын, бізді қорғады. Сан тараптан сұқтанған жат жұртқа Атамекеннің қарыс қадамын да бермей, ұрпағына мирас етті.
Туған жерге деген сүйіспеншілік нені біл­діреді, жалпы, бағдарламаның мәні неде?
Бірінші, бұл білім беру саласында ауқымды өлкетану жұмыстарын жүргізуді, экологияны жақсартуға және елді мекендерді  абаттандыруға баса мән беруді, жергілікті деңгейдегі тарихи ескерткіштер мен мәдени нысандарды қалпына келтіруді көздейді.
Патриотизмнің ең жақсы үлгісі орта мектепте туған жердің тарихын оқудан көрініс тапса игі.
Туған жердің әрбір сайы мен қырқасы, тауы мен өзені тарихтан сыр шертеді. Әрбір жер атауының төркіні туралы талай-талай аңыздар мен әңгімелер бар. Әрбір өлкенің халқына суықта пана, ыстықта сая болған, есімдері ел есінде сақталған біртуар перзенттері бар. Осының бәрін жас ұрпақ біліп өсуге тиіс.
Екінші, басқа аймақтарға көшіп кетсе де туған жерлерін ұмытпай, оған қамқорлық жасағысы келген кәсіпкерлерді, шенеуніктерді, зиялы қауым өкілдері мен жастарды ұйымдастырып, қолдау керек. Бұл – қалыпты және шынайы патриоттық сезім, ол әркімде болуы мүмкін. Оған тыйым салмай, керісінше, ынталандыру керек.
Үшінші, жергілікті билік «Туған жер» бағ­дар­ла­масын жинақылықпен және жүйелі­лікпен қолға алуға тиіс.
Бұл жұмысты өз бетімен жіберуге болмайды, мұқият ойластырып, халыққа дұрыс түсіндіру қажет.
Туған жеріне көмек жасаған жандарды қолдап-құрметтеудің түрлі жолдарын табу керек.
Бұл жерде де көп жұмыс бар.  
Осы арқылы қалаларды көгалдандыруға, мектептерді компьютерлендіруге, жергілікті жо­ғары оқу орындарына демеушілік жасауға, музейлер мен галереялар қорын байыта түсуге болады.  
Қысқаша айтқанда, «Туған жер» бағдарламасы жалпыұлттық патриотизмнің нағыз өзегіне айналады.
Туған жерге деген сүйіспеншілік Туған елге – Қазақстанға деген патриоттық сезімге ұласады.
Төртіншіден, жергілікті нысандар мен елді мекендерге бағытталған «Туған жер» бағ­дар­ламасынан бөлек, біз халықтың санасына одан да маңыздырақ – жалпыұлттық қасиетті орындар ұғымын сіңіруіміз керек.
Ол үшін «Қазақстаның қасиетті рухани құндылықтары» немесе «Қазақстанның киелі жерлерінің географиясы» жобасы керек.
Әрбір халықтың, әрбір өркениеттің баршаға ортақ қасиетті жерлері болады, оны сол халықтың әрбір азаматы біледі.
Бұл – рухани дәстүрдің басты негіздерінің бірі.
Біз – ұлан-ғайыр жері мен аса бай рухани тарихы бар елміз. Ұлы Даланың көз жеткізгісіз кең-байтақ аумағы тарихта түрлі рөл атқарған. Бірақ, осынау рухани географиялық белдеуді мекен еткен халықтың тонның ішкі бауындай байланысы ешқашан үзілмеген.
Біз тарихымызда осынау көркем, рухани, қастерлі жерлеріміздің біртұтас желісін бұрын-соңды жасаған емеспіз.
Мәселе еліміздегі ескерткіштерді, ғимараттар мен көне қалаларды қалпына келтіруде тұрған жоқ.  
Идеяның түпкі төркіні Ұлытау төріндегі жәдігерлер кешенін, Қожа Ахмет Ясауи мав­золейін, Тараздың ежелгі ескерткіштерін, Бекет ата кесенесін, Алтайдағы көне қорымдар мен Жеті­судың киелі мекендерін және басқа да жерлер­ді өзара сабақтастыра отырып, ұлт жадында біртұтас кешен ретінде орнықтыруды меңзейді.
Мұның бәрі тұтаса келгенде халқымыздың ұлт­тық бірегейлігінің мызғымас негізін құрай­ды.
Біз жат идеологиялардың әсері туралы айтқанда, олардың артында басқа халықтардың белгілі бір құндылықтары мен мәдени символдары тұрғанын есте ұстауымыз керек.
Тиісінше, оларға өзіміздің ұлттық құн­ды­лықтарымыз арқылы ғана төтеп бере аламыз.
Қазақстанның қасиетті жерлерінің мәдени-географиялық белдеуі – неше ғасыр өтсе де бізді кез келген рухани жұтаңдықтан сақтап, аман алып шығатын символдық қалқанымыз әрі ұлттық мақтанышымыздың қайнар бұлағы.
Ол – ұлттық бірегейлік негіздерінің басты элементтерінің бірі. Сондықтан, мыңжылдық тарихымызда біз алғаш рет осындай ауқымды жобаны жасап, жүзеге асыруға тиіспіз.    
Биыл Үкімет жұртшылықпен ақылдаса отырып, жобаны әзірлеуі керек.  Онда үш мәселе қамтылғаны жөн. Нақтырақ айтқанда:
1. Аталған «Мәдени-географиялық бел­деу­дің» рөлі мен оған енетін орындар туралы әрбір қазақстандық білуі үшін оқу-ағарту дайындығын жүргізу қажет.
2. БАҚ осыдан туындайтын ұлттық ақпараттық жобалармен жүйелі түрде, мықтап айналысуы керек.
3. Ішкі және сыртқы мәдени туризм халқы­мыздың осы қастерлі мұраларына сүйенуге тиіс. Мәдени маңыздылығы тұрғысынан біздің Түр­­кістан немесе Алтай – ұлттық немесе құр­лықтық қана емес, жаһандық ауқымдағы құн­дылықтар.
Бесіншіден, заманауи әлемдегі бәсекелік қабілет – мәдениеттің де бәсекелік қабілеті деген сөз. АҚШ-тың «қырғи-қабақ соғыс» кезін­дегі табысының қомақты бөлігі Голливудтың енші­сінде.
Біз ХХІ ғасырдың жаһандық картасында ешкімге ұқсамайтын, дербес орны бар ұлт боламыз десек, «Жаһандағы заманауи қазақстандық мәдениет» жобасын іске асыруға тиіспіз.
Әлем бізді қара алтынмен немесе сыртқы сая­сат­тағы ірі бастамаларымызбен ғана емес, мәдени жетістіктерімізбен де тануы керек.
Бұл жоба нені көздейді?
Бірінші, отандық мәдениет БҰҰ-ның алты тілі – ағылшын, орыс, қытай, испан, араб және француз тілдерінде сөйлеуі үшін мақсатты ұстаным болуы шарт.
Екінші, ол бүгінгі қазақстандықтар жасаған және жасап жатқан заманауи мәдениет болуға тиіс.
Үшінші, мәдени қазыналарымызды әлем жұртшылығына таныстырудың мүлдем жаңа тәсілдерін ойластыру керек.  
Мәдени өнімдеріміз тек кітап түрінде емес, әртүрлі мультимедиалық тәсілдермен де шыққаны абзал.
Төртінші, бұған ауқымды мемлекеттік қол­дау жасалуы қажет. Сыртқы істер, Мәдениет және спорт, Ақпарат және коммуникациялар министр­ліктері жүйелі түрде, қоян-қолтық жұмыс істеуі керек.
Бесінші, бұл жұмыста шығармашылық зиялы қауым, оның ішінде Жазушылар одағы мен Ғылым академиясы, университеттер мен қоғамдық ұйымдар үлкен рөл атқаруға тиіс.
Біз заманауи мәдениетіміздің қандай өкіл­дері әлемдік аренаға жол тартуы керектігін анық­тап алуымыз керек.  
Ұлттық мәдениетіміздің озық үлгілерін ірік­теп алғаннан кейін шетелдерде оларды таныс­тыру рәсімдерін өткіземіз.  
2017 жыл жер жүзіне мәдениет саласындағы қай жетістіктерімізді көрсете алатынымызды ай­қындап алу тұрғысынан шешуші жыл болмақ. Содан соң бірегей бағдарламаны 5-7 жылда тың­ғылықты жүзеге асырамыз.  
Осылайша, мың жылдық тарихымызда төл мәдениетіміз тұңғыш рет әлемнің барлық құр­лық­тарына жол тартып, басты тілдерінде сөйлейтін болады.
Алтыншыдан, ұлт мақтанышы біздің бұрынғы өткен батыр бабаларымыз, данагөй билеріміз бен жырауларымыз ғана болмауға тиіс.
Мен бүгінгі замандастарымыздың жетіс­тік­терінің тарихына да назар аударуды ұсынамын.
Бұл идеяны «Қазақстандағы 100 жаңа есім» жобасы арқылы іске асырған жөн.  
Еліміздің Тәуелсіздік жылнамасы жазыла бастағанына небәрі 25 жыл болды. Бұл – тарих тұрғысынан қас қағым сәт десек те, еліміз үшін ғасырға бергісіз кезең. Әрине, жасалған жұмыстардың маңызы мен ауқымына ешбір күмән жоқ.
Дегенмен, осы қыруар істі атқарған, ел дамуына зор үлес қосқан азаматтардың өздері мен олардың табысқа жету тарихы әдетте құрғақ фактілер мен цифрлардың тасасында қалып қояды. Шын мәнінде, Қазақстанның әрбір жетістігінің артында алуан түрлі тағдырлар тұр.
«Қазақстандағы 100 жаңа есім» жобасы – Тәуелсіздік жылдарында табысқа жеткен, еліміздің әр өңірінде тұратын түрлі жастағы, сан алуан этнос өкілдерінің тарихы.
Жобада нақты адамдардың нақты тағдырлары мен өмірбаяндары арқылы бүгінгі, заманауи Қазақстанның келбеті көрініс табады.  
Біз «Жаныңда жүр жақсы адам» деген сөз­дің байыбына бара бермейміз. Шын мәнінде, Тәуел­сіздік дәуірінде өзінің еңбегімен, білімімен, өнері­мен озып шыққан қаншама замандастарымыз бар. Олардың жүріп өткен жолдары – кез келген статистикадан артық көрсеткіш.
Сондықтан, оларды телевизиялық деректі туындылардың кейіпкеріне айналдыруымыз керек. Жастар өмірге шынайы көзбен қарап, өз тағдырларына өздері иелік ете алатын азаматтар болуы үшін оларға үлгі ұсынуымыз керек.
Қазіргі медиамәдениетті суырыла сөйлейтін «шешендер» емес, өмірдің өзінен алынған шы­найы оқиғалар қалыптастырады. Мұндай оқи­ғаларды көрсету бұқаралық ақпарат құрал­дарының басты нысанасына айналуға тиіс.  
Бұл жоба үш мәселені шешуге бағытталғаны жөн.  
1. Ақылымен, қолымен, дарынымен за­манауи Қазақстанды жасап жатқан нақты адам­дар­ды қоғамға таныту.
2. Оларға ақпараттық қолдау жасап, танымал ету­­дің жаңа мультимедиалық алаңын қалып­тас­тыру.
3. «100 жаңа есім» жобасының өңірлік нұсқасын жасау. Ел-жұрт ұлтымыздың алтын қорына енетін тұлғаларды білуге тиіс.
ҚОРЫТЫНДЫ
Мемлекет пен ұлт құрыштан құйылып, қатып қалған дүние емес, үнемі дамып отыратын тірі ағза іспетті. Ол өмір сүру үшін заман ағымына саналы түрде бейімделуге қабілетті болуы керек.
Жаңа жаһандық үрдістер ешкімнен сұрамай, есік қақпастан бірден төрге озды. Сондықтан, заманға сәйкес жаңғыру міндеті барлық мемлекеттердің алдында тұр.
Сынаптай сырғыған уақыт ешкімді күтіп тұрмайды, жаңғыру да тарихтың өзі сияқты жал­ғаса беретін процесс.
Екі дәуір түйіскен өліара шақта Қазақстанға түбегейлі жаңғыру және жаңа идеялар арқылы болашағын баянды ете түсудің теңдессіз тарихи мүмкіндігі беріліп отыр.
Мен барша қазақстандықтар, әсіресе, жас ұрпақ жаңғыру жөніндегі осынау ұсыныстардың маңы­зын терең түсінеді деп сенемін.
Жаңа жағдайда жаңғыруға деген ішкі ұмтылыс – біздің дамуымыздың ең басты қағидасы. Өмір сүру үшін өзгере білу керек. Оған көнбегендер тарих­тың шаңына көміліп қала береді.

///Құрметті отандастар! 
 
Баршаңызды Қазақстан Республикасының Конституциясы күнімен құттықтаймын!
Халқымыздың заң үстемдігіне, адамдардың негізгі құқықтары мен бостандықтарын қамтамасыз етуге ұмтылысы төл тарихымызда айқын көрініс тапқан.
Озық әлемдік тәжірибені, тарихи және ұлттық дәстүрлерді арқау еткен Қазақстан Конституциясы халқымыздың бірлігі мен мемлекет тәуелсіздігінің берік негізі саналады.
Келесі жылы Ата заңымыздың 25 жылдығын атап өтеміз. Осы кезең ішінде еліміздің басты заңы жасампаздық пен ілгерілеудің кепіліне айналды.
Қазақстан тұтас құқықтық және әлеуметтік-экономикалық жүйені қалыптастырып, жан-жақты жаңғыру жолына түсті. Тұңғыш Президентіміз – Елбасы Нұрсұлтан Әбішұлы Назарбаев ұсынған Ұлт жоспары мен институционалдық реформалар соның негізін құрайды.
Біздің мақсатымыз – экономиканың сапалы өсімін және халықтың әлеуметтік сұраныстарын қамтамасыз етіп, тұрмыс деңгейін арттыру, сондай-ақ мемлекеттің саяси жүйесін жетілдіру.  
Ата заң азаматтарымыздың мүддесіне қызмет етіп, елімізді одан әрі дамытуға септігін тигізе береді.
Барлық қазақстандықтарға зор денсаулық, бақ-береке және толағай табыс тілеймін! 
///Отырыста Мәдениет және спорт министрлігінің жауапты хатшысы Қ.Уәлиевтің Қазақстан Республикасы мемлекеттік рәміздерінің 25 жылдығын мерекелеуге арналған жоспарлы іс-шаралар туралы баяндамасы тыңдалды.
Гүлшара Әбдіқалықова іс-шара барысында Қазақстан Республикасы мемлекеттік рәміздерінің 25 жылдығы мерекеленетін жыл барысында барлық орталық және жергілікті атқарушы органдар тәуелсіздігіміздің басты нышандары болып саналатын Қазақстанның мемлекеттік рәміздерін насихаттау бағытында жүйелі жұмыстар жүргізу қажеттігін атап өтті.
Сондай-ақ, комиссия отырысында Қазақстан Республикасы Қорғаныс министрлігінің «Ел қорғаны» ведомстволық наградасын бекіту туралы ұсыныс қаралды.
Отырыс қорытындысы бойынша мемлекеттік органдарға нақты тапсырмалар мен ұсынымдар берілді.
///Мемлекет басшысы Алматы қаласына жасаған жұмыс сапары аясында «Мүгедек балалар ата-аналарының ассоциациясы» қоғамдық бірлестігінің БЦСА балаларға арналған белсенді оңалту және ерте жастан қолдау орталығына барды. Орталық  мүгедек балалар мен қимыл-тірек аппаратында ақауы бар 18 жастан асқан адамдар үшін арнайы әлеуметтік қызмет көрсетуге мамандандырылған.
Қасым-Жомарт Тоқаев оңалту бөлмелерін аралап көріп, қызметкерлермен әңгімелесті. Мемлекет басшысына балалар мүгедектігінің алдын алуға, БЦСА-мен ауыратын балаларды көпжақты оңалтуға және жан-жақты әлеуметтік тұрғыдан жетілдіруге бағытталған пилоттық жобаның жүзеге асырылу барысы туралы баяндалды.
Президент аталған жобаның ізгі мақсатын атап өтіп, оны бүкіл Республика көлемінде таратудың маңыздылығын айтты. Қасым-Жомарт Тоқаевтың айтуынша, мұндай мекемелерді мемлекеттік-жекеменшік серіктестік тетіктерінің және демеушілердің қаржысына ашу қажет.
Соңында Мемлекет басшысы Орталыққа арнайы жабдықталған шағын автобус тарту етті.

 
 








///Қасым-Жомарт Тоқаев Алматыдағы резиденциясында Ұлттық қоғамдық сенім кеңесінің мүшелерімен бірқатар кездесулер өткізді.
«Адам құқықтары хартиясы» қоғамдық қорының атқарушы директоры Жеміс Тұрмағамбетовамен кездесу барысында азаматтық қоғамның перспективалары және құқық қорғау ұйымдарының мемлекеттік органдармен өзара ықпалдастық мәселелері талқыланды.
Әлеуметтанушы, «Стратегия» әлеуметтік және саяси зерттеулер орталығы» қоғамдық қорының басшысы Гүлмира Илеуова  «Халықтың үніне құлақ асатын мемлекет» тұжырымдамасын дамыту жөніндегі ой-пікірімен бөлісті. Атап айтқанда, ол аталған тұжырымдаманы жүзеге асыруда әлеуметтік зерттеулердің атқаратын рөлі туралы айтты.
Сонымен қатар кездесуде Қоғамдық кеңестер институтының жұмысы, жоғары оқу орындарына автономия беру, медициналық сақтандыру жүйесін енгізу жөніндегі ұсыныстар қарастырылды.
Алматы жоғары басқару мектебінің және «Аспандау» ғылыми-білім беру қорының президенті Қанат Нұров әлеуметтік-экономикалық саясат жүргізу, жекеменшік институттар мен қор нарығын дамыту мәселелерін қозғады.  




///Кездесу барысында көмірсутегі секторындағы бірқатар жобаны жүзеге асыру мәселелері, Қазақстан мен Total концерні арасындағы ықпалдастықтың алдағы перспективалары, сондай-ақ, жаңа инвестициялар тарту мүмкіндіктері талқыланды.
Арно Брейяк Қасым-Жомарт Тоқаевқа концерннің жасыл технологиялар бағытындағы жұмысын трансформациялау жоспары туралы айтып, кәсіпорынның атауын TotalEnergies деп өзгертуге ниетті екенін жеткізді.
Сонымен қатар француз кәсіпкері концерннің Қазақстандағы мұнай-газ саласы бойынша, соның ішінде, Қашаған кен орнындағы екінші фазаны іске асыру аясындағы ірі жобаларға, сондай-ақ, жаңартылатын энергия көздері бағытындағы бірқатар жобаға инвестиция салуға дайын екенін нақтылады.
Мемлекет басшысы мұнай-газ концернінің даму стратегиясын өзгерту жөніндегі шешімін құптап, Қазақстанның 2060 жылға қарай көміртегі бойынша бейтараптыққа қол жеткізуге бейілді екенін айтты.
Сонымен қатар кездесуде Арно Брейяк Қасым-Жомарт Тоқаевқа компанияның Каспий және Оңтүстік-Еуропа аймағы бағытындағы бөлімшесінің жаңа вице-президенті Кристин Хейлиді таныстырды.
 




///
	 

	Қ.Жаңбыршин Мемлекет басшысына Есеп комитетінің биылғы негізгі жұмыс қорытындылары мен қаржылық бақылау органының алдағы кезеңдегі даму перспективалары туралы баяндады.

	Нұрсұлтан Назарбаев облыстардың, Астана мен Алматы қаласының ревизиялық комиссияларының жергілікті бюджеттердің атқарылу тиімділігін бағалау жөніндегі жұмыс қорытындыларымен, сондай-ақ республикалық бюджеттің өңірлерге трансферттер мен субвенциялар түрінде келіп түскен қаражаттарының жұмсалу жайымен танысты.

	Мемлекет басшысы бюджеттік жоспарлау сапасын арттырудың, мемлекеттік қаржылық бақылау органдарының қызметін үйлестіруді күшейтудің, сондай-ақ бюджет қаражаттарының тиімді пайдаланылуын қатаң бақылаудың маңыздылығын айтты.

	Қ.Жаңбыршин Есеп комитеті 2014 жылдың 8 айында 186 нысанда 16 бақылау-талдау шарасын жүргізгенін мәлімдеді. Анықталған құқық бұзушылықтың жалпы сомасы 1,2 есе өсіп, 342,3 миллиард теңгені,  соның ішіндегі қаржылық құқық бұзушылықтар 168,6 миллиард теңгені құраған. 77 лауазымды тұлға түрлі дәрежедегі жауапкершілікке тартылған.

	Сонымен қатар, Қ.Жаңбыршин республикалық бюджетті жоспарлау мен атқарудың жүйелі проблемалары туралы баяндады. Соның ішінде игерілмеген бюджет қаражатының көлемін анықтау әдістемесіндегі айырмашылықтар, сапасыз бюджеттік жоспарлауға тиісті жауапкершіліктің жоқтығы, мемлекеттік органдардың стратегиялық және бағдарламалық құжаттарының келісілмеуі атап өтілді. Сондай-ақ квазимемлекеттік сектор нысандарының бюджет қаражаты мен мемлекет активтерін тиімсіз пайдалану деректері де бар.

		Кездесу қорытындысы бойынша Мемлекет басшысы мемлекеттік қаржылық бақылау органдарының қызметін жетілдіруге және қаржылық құқық бұзушылықтардың алдын алуды күшейтуге бағытталған бірқатар нақты тапсырмалар берді. 

	 


///Әңгіме барысында Мемлекет басшысы қазіргі күн тәртібіндегі мейлінше өзекті сауалдарға жауап берді.
Кездесуге қатысушылар «Қазақстанның үшінші жаңғыруы: жаһандық бәсекеге қабілеттілік» атты жолдауды іске асыру аясында ел экономикасын трансформациялау үдерісінің бірқатар аспектілерін, сыбайлас жемқорлыққа қарсы күрес мәселелерін, қазіргі саяси жаңғыру кезеңінің ерекшеліктерін, БҰҰ Қауіпсіздік кеңесінің тұрақты емес мүшесі ретіндегі Қазақстанның сыртқы саяси басымдықтарын, сондай-ақ басқа да маңызды жайттарды талқылады.
Кездесуге «Қазақстан», «Хабар», «МИР» телеарналарының, «Айқын» газетінің, «Esquire» журналының, «Қазақпарат» ақпарат агенттігінің журналистері қатысты.

///
	- Лондондағы ХХХ жазғы Олимпиада ойындарында бокстан алтын медальға ие болуың құтты болсын!

	Жеңісің арқылы сен отандастарыңа зор қуаныш сыйлап, елімізге деген ерекше мақтаныш сезімін туғыздың. Мұндай тамаша жеңістер спорт шыңдарының күн сайынғы қажырлы әрі жанкешті еңбекпен ғана игерілетінін жас қазақстандықтарға сөзбен емес, іспен дәлелдеудің жақсы үлгісі болып табылады.

	Мықты денсаулық пен бақыт, әрбір ісіңе сәттіліктер тілеймін, - делінген жеделхатта.
///Мемлекет басшысы Қасым-Жомарт Тоқаев Латвия Республикасының Президенті лауазымына сайлануына байланысты Эгилс Левитске құттықтау жеделхатын жолдады. 
«Қазақстан мен Латвияның ортақ тарихы мен құндылықтарына, әріптестік пен достыққа негізделген қарым-қатынастарды нығайтуға бірлесіп күш жұмылдыратынымызға кәміл сенемін. Сізге аса жауапты қызметіңізде мол табыс, ал достас Латвия халқына бақ-береке тілеймін», – делінген жеделхатта.
///Қазақстан Президенті болып сайлануына орай Қасым-Жомарт Тоқаевтың атына құттықтау хаттар мен жеделхаттар келіп түсуде.
БҰҰ Бас хатшысы Антониу Гутерриш құттықтау хатында Қазақстанның көпжақтылық диалогты ілгерілету және БҰҰ құндылықтарын қорғау ісіндегі маңызды рөлін атап өткен.
«Сіздің көшбасшылығыңыз бен мол тәжірибеңіздің, соның ішінде Біріккен Ұлттар Ұйымындағы жұмысыңыздың арқасында Қазақстан халықаралық ынтымақтастық моделіне қызмет етуді жалғастыра беретініне күмәнім жоқ. Орталық Азия мен елдеріңізде жұмыс істейтін БҰҰ барлық бөлімшелері жетекшілерінің кеңесі үшін превентивті дипломатия жөніндегі БҰҰ өңірлік орталығы қызметінің аясында Сізбен тығыз жұмыс істеуді асыға күтемін, – делінген құттықтау хатта.
Беларусь Республикасының Президенті Александр Лукашенко Қасым-Жомарт Тоқаевты президент сайлауындағы жеңісімен құттықтап, жақын арада Қазақстанға ресми сапармен келуге ниетті екенін хабарлады.
«Өзара сенім мен стратегиялық әріптестік қағидаттарына негізделген қазақ-беларусь ынтымақтастығының дәйекті кеңеюі халықтарымыздың мүддесіне жауап береді», – делінген құттықтау хатта.
Украина Президенті Владимир Зеленский өзінің құттықтау хатында Қасым-Жомарт Тоқаевқа табыс, ал достас Қазақстан халқына бейбітшілік пен бақ-береке тіледі.
«Сайлаушылардың Сізге артқан сенімі Сіздің беделіңіздің жоғары және Қазақстан халқына қызмет етуге адал екеніңізді дәлелдейді. Күш-жігерімізді өзара біріктіре отырып, елдеріміз арасындағы конструктивті ынтымақтастықты нығайта аламыз. Киев пен Нұр-Сұлтан арасындағы қатынастарды дамытуға тың серпін беру үшін Сізді Украинаға сапармен келуге шақырамын», – делінген жеделхатта.
Ауғанстан Ислам Республикасының Президенті Мұхаммед Ашраф Ғани достық қарым-қатынастарды дамытып, ынтымақтастығымызды кеңейту үшін Ауғанстан мен Қазақстанның әлеуеті зор екенін атап өткен.
«Ауғанстан Үкіметі халықтарымыз арасындағы қарым-қатынастарды одан әрі нығайту үшін бар күш-жігерін жұмсауға әзір. Сізді өткен президент сайлауындағы жеңісіңізбен құттықтаймын және елдеріміздің ортақ мүдделері үшін табысты серіктестігіміз жалғаса беретініне сенім білдіремін», – делінген жеделхатта.
Сонымен қатар, Қасым-Жомарт Тоқаевтың атына өз құттықтауларын Оман сұлтаны Қабус бен Саид, Швеция королі Карл XVI Густав, Армения Президенті Армен Саркисян, Арменияның Премьер-Министрі Никол Пашинян, Парламентаралық Одақтың төрағасы Габриела Куэвас Баррон, Ресей Федерациясы Мемлекеттік Думасының төрағасы Вячеслав Володин, Италияның халықаралық ұйымдар ассоциациясының президенті Франко Фраттини жолдады.
///Қасым-Жомарт Тоқаевқа «Ардагерлер ұйымы» республикалық қоғамдық бірлестігінің атқарып жатқан жұмысы туралы, атап айтқанда, «Медиация туралы» Заңға сәйкес қолға алынған «Дәнекер» жобасы бойынша жасалған шаралар жөнінде мәлімет берілді. Сонымен қатар «Ардагерлер ұйымы» мен ҚР Кәсіподақтар федерациясының бірлескен жобалары жайында айтылды.
Қазақстан Президентіне Ұлы Отан соғысындағы жеңістің 75 жылдық мерекесіне әзірлік барысы, «Ардагерлер туралы» Заңның жобасы туралы да баяндалды.
Қасым-Жомарт Тоқаев «Ардагерлер туралы» Заңды тиянақты дайындауды, Президент Жолдауынан туындайтын мәселелерге ардагерлер белсенді араласып, елдегі қолға алынған реформаларды халыққа жан-жақты насихаттауды тапсырды. 
/// 
Мемлекеттер басшылары негізгі салалардағы екіжақты ынтымақтастықты одан әрі дамыту мәселелерін, сондай-ақ өңірлік және халықаралық құрылымдар аясындағы өзара ықпалдастықтың жолдарын талқылады. Сонымен қатар халықаралық күн тәртібіндегі мейлінше маңызды жайттар жөнінде әңгіме өрбіді.
Нұрсұлтан Назарбаев екі ел халқының тарихи, тілдік және мәдени жақындығына назар аударды.
–Қырғызстанда тұрақтылық пен тыныштықтың сақталуы, елдің дамуының жалғасуы, мықты мемлекет болуы – барлық қазақстандықтардың ойы осы, – деді Қазақстан Президенті.
Алмазбек Атамбаев екі ел арасындағы достық пен тату көршілестік қарым-қатынасты нығайтуға қосқан елеулі үлесі үшін Қырғызстан халқы атынан Нұрсұлтан Назарбаевқа I дәрежелі «Манас» орденін тапсырды.
Қазақстан Президенті жоғары награда үшін алғысын білдіріп, өзара ықпалдастықты одан әрі дамытудың маңыздылығын атап өтті.
– Бұл наградаға лайық болуға, елдеріміз арасындағы достық пен бауырластықты нығайтуға, қарым-қатынасымыздың деңгейін одан әрі арттыруға тырысамын, – деді Нұрсұлтан Назарбаев.

/// 
Елбасы нысанды аралау барысында кәсіпорын қызметімен және оның өндірістік цехы жұмысымен танысты. Сонымен қатар, Мемлекет басшысы қаладағы жеңіл өнеркәсіптің ірі және орташа кәсіпорындары өнімдерінің көрмесін аралап көрді.
Нұрсұлтан Назарбаев кәсіпорын ұжымымен әңгіме барысында отандық өндірушілерді халықтың қолдауы маңызды екенін айтып өтті.
 Барша қазақстандықтарға өзіміздің отандық тауарларды, соның ішінде «Мade in Kazakhstan» белгісі бар аяқ киімдер мен костюмдерді сатып алу қажеттігін айтқым келеді. Егер жеңіл өнеркәсіп ілгері басатын болса, сала кәсіпорындарында жұмыс істейтіндер еңбекақы алып, мемлекетке салық төлейді. Бұл бәріне тиімді – бюджетке түсім түседі, елде өзіміздің өндірген тауарларымыз пайда болады. Бұл орайда өнім сапасын ұдайы  жетілдіріп отырған жөн, – деді Қазақстан Президенті.
***
«Қазжеңілөнеркәсіп – Алматы» ЖШС – аяқ киім мен киім, соның ішінде әскерилер мен күштік құрылымдарына арналған киімдер шығаратын ірі өнеркәсіптік кәсіпорын. Фабрика жұмыс істей бастаған 2011 жылдан бері жұмысшыларының саны 15 есеге артты.
Қазіргі кезде кәсіпорынның өндірістік қуаты жылына 1,5 миллион тігін өнімдері мен 400 жұп аяқ киім шығаруға жетеді. Шығарылатын өнім түгелдей СТ-KZ сертификатын иеленген, мұндағы қазақстандық қамту үлесі 50-75 пайыз болады.  Соңғы екі жылда өндіріс көлемі 6,8 есеге ұлғайып, 393 миллион теңгеден 2,7 миллиард теңгеге жетті. 



///Қасым-Жомарт Тоқаевтың Қазақстан Республикасының Президенті болып сайлануына орай құттықтау хаттар мен жеделхаттар келіп түсуде.
Оңтүстік Кореяның Президенті Мун Чже Ин құттықтауында екі ел арасындағы стратегиялық әріптестіктің нығая түсетініне сенім білдіріп, Мемлекет басшысын Сеулге сапармен келуге шақырды.
«Қос тарапқа қолайлы уақытта Өзіңізбен Сеул қаласында тағы да кездесіп, екі ел арасындағы ынтымақтастықты дамыту бойынша жасампаз диалогымызды жалғастыруға дайынмын», – делінген жеделхатта.
Иран Ислам Республикасының Президенті Хасан Рухани Қасым-Жомарт Тоқаевқа табыс, Қазақстан халқына бақ-береке тілеп, екі елдің көпжақты қарым-қатынастарының тереңдей түсетініне сенім білдірді.
Люксембургтің Премьер-Министрі Ксавье Беттель Қазақстан Президентіне құрмет білдіріп, табыс тіледі.
«Мен Қазақстан мен Люксембург арасындағы достық қарым-қатынасты дамыту үшін Сізбен ынтымақтастықты жалғастыруға мүмкіндік туғанына қуаныштымын», – делінген жеделхатта. 
Литва Республикасының Президенті Даля Грибаускайте өз құттықтау хатында Литва мен Қазақстан арасындағы екі жақты деңгейдегі достық қарым-қатынастар мен өзара диалогты жалғастыруға, сондай-ақ Еуропалық Одақ аясындағы екіжақты қарым-қатынасымыздың қарқыны төмендемейтініне сенім білдіремін. Бұл біздің елдеріміз бен азаматтарымыз үшін мемлекеттеріміздің экономикалық өсімін арттыруға, сондай-ақ біздің халықтарымыздың әл-ауқатын нығайтуға, ынтымақтастықты одан әрі кеңейтуге жаңа мүмкіндік ашатынына кәміл сенемін, – деп жазған.
Еуразиялық экономикалық комиссия алқасының төрағасы Тигран Саркисян Қасым-Жомарт Тоқаевтың айқын жеңісі Қазақстанның заманауи әрі серпінді мемлекет ретінде одан әрі сенімді дамуының негізі болатынын атап өтті.  
 «Біздің интеграциялық бірігуіміздің дамуына Сіздің қатысуыңыз Одақтың тұрақты, мақсатшыл жолмен жүруіне және әлемдік экономиканың қозғаушы күшіне айналуына септігін тигізеріне сенімдімін», – деді Тигран Саркисян.
Сондай-ақ, Қасым-Жомарт Тоқаевтың атына Ұжымдық қауіпсіздік шарты ұйымы Бас хатшысының міндетін атқарушы Валерий Семериков, Шанхай ынтымақтастық ұйымының Бас хатшысы Владимир Норов, Түркі кеңесінің Бас хатшысы Бағдат Әмреев, ТҮРКСОЙ ұйымының Бас хатшысы Дүйсен Қасейінов, Жалпыға ортақ еңбек федерациясының Бас хатшысы Владимир Щербаков, «Газпром» көпшілік акционерлік қоғамының басқарма төрағасы Алексей Миллер құттықтау жолдады.
///Кездесу барысында Мемлекет басшысына Ұлттық банктің 2016 жылғы қызметінің қорытындылары жөнінде есеп беріліп, алдағы кезеңге арналған жоспарлар таныстырылды.
Сондай-ақ, кеңеске Қазақстан Президентінің әлеуметтік-экономикалық мәселелер жөніндегі көмекшісі Ә.Смайылов, Ұлттық банк төрағасы Д.Ақышев, Ұлттық экономика министрі Т.Сүлейменов, Қаржы министрі Б.Сұлтанов және Ұлттық банк төрағасының орынбасарлары қатысты.
Нұрсұлтан Назарбаев әлемдік экономикалық дағдарыс жағдайында Ұлттық банк пен еліміздің қаржы жүйесі тұрақты жұмыс істеп жатқанын атап өтті.
– «Қазақстанның үшінші жаңғыруы: жаһандық бәсекеге қабілеттілік» атты жолдауда Үкімет пен Ұлттық банктің алдына әлемнің дамыған 30 елінің қатарына қосылу жөнінде міндет қойылды. Ол үшін Оңтүстік Корея сияқты әлемнің бірқатар елдерінің табысты тәжірибесіне сүйену қажет. Бірақ инфляцияны кезең-кезеңімен төмендету 3-4% деңгейінде болуға тиіс, – деді Қазақстан Президенті.
Елбасы қаржы секторындағы тұрақтылыққа қауіп төндіріп отырған, үнемі кездесетін қатерлерге назар аударып, ұлттық экономиканы дамытудың қазіргі қарқыны жеткізіліксіз екенін айтты.
– Бұл мәселені шешу үшін макроэкономикалық тұрақтылыққа, банк секторын сауықтыруға және қор нарығын дамытуға бағытталған шаралар қабылдау қажет. Қойылған міндеттерді іске асыруда Ұлттық банк басты рөл атқарады, – деді Мемлекет басшысы.
Д.Ақышевтің мәліметіне сәйкес, 2016 жылдың қорытындысы бойынша инфляция 13,6%-дан 8,5%-ға төмендеген. Биылғы наурызда бұл көрсеткіш 7,7% болды.
– 2017 жылдың соңында инфляция деңгейі 7%-ға жетіп, 2018 жылы одан әрі төмендейді деп жоспарлануда. Инфляция қарқыны бәсеңдеп келеді. Айырбас бағамының аздаған ауытқулары орын алып отыр. Бұл ретте ол толығымен негізгі факторларға тәуелді. Ұлттық банк тарапынан былтырғы қыркүйектен бастап интервенция жүргізілмегенін атап өткен жөн, – деді Ұлттық банк төрағасы.
Нұрсұлтан Назарбаевқа 14 млрд АҚШ доллары көлемінде рекордтық мөлшердегі шетел инвестициясы келгені және еліміздің сыртқы қарызы азайғаны туралы мәлімделді.
Д.Ақышев Қазақстан Президентіне Ұлттық банк пен Ұлттық қор резервтерінің ахуалы, монетарлық саясаттың іске асырылу барысы, валюта нарығының жағдайы, банк секторы мен қор нарығының дамуы, Бірыңғай жинақтаушы зейнетақы қорының қызметі, банк көрсететін қызметтердің цифрландырылуы, сондай-ақ осы саладағы жаңа сын-қатерлер туралы баяндады.
– Еліміздің банк секторын сауықтыру жөнінде шаралар қабылдауды тездету керек. Қажет болған жағдайда, акционерлер өз банктерін нақты ақша арқылы қайта капиталдандыруға тиіс. Сондай-ақ, олар әлсіз банктерді біріктіруге бейімделуі тиіс, – деді Елбасы.
Мемлекет басшысы ипотекалық қарыз проблемаларын қайта қаржыландыру бағдарламасының іске асырылу мәселелеріне ерекше тоқталып, азаматтардың қаржылық жауапкершілігін арттырудың маңыздылығын атап өтті.
Кездесу соңында Нұрсұлтан Назарбаев Д.Ақышев ұсынған есепті мақұлдап, бірқатар нақты тапсырма берді.
– Үкімет пен Ұлттық банкке бұған дейін жүктелген міндеттерді шешу жөнінде келісілген іс-қимылдар әзірлеу тапсырылады. Отандық және халықаралық деңгейдегі былтырғы тәжірибені ескеріп, айырбас бағамы өзгеруінің түрлі жағдайындағы іс-қимылдың нақты алгоритмі пысықталсын. Экономиканы ұзақ мерзімге несиелеу көлемін арттыру мақсатымен шұғыл депозиттерді көбейту шаралары әзірленсін. Қор нарығын дамыту жөніндегі жұмыстарды жандандырып, валюталық ипотекалық қарыз алушылардың проблемаларын шешу жөнінде ұсыныстар енгізілсін, – деді Қазақстан Президенті.

/// 
Комиссия отырысында мемлекеттік органдар мен қоғамдық бірлестіктерден келіп түскен Қазақстан Республикасының мемлекеттік наградаларымен марапаттау жөніндегі ұсыныстар талқыланды.
Отырыс қорытындысы бойынша Комиссия мүшелері марапаттау үшін Мемлекет басшысының қарауына ұсынылатын кандидаттарды анықтады. Мемлекеттік наградаларды тапсыру дәстүр бойынша  Тәуелсіздік Күні қарсаңында өткізіледі.
Қазақстан Президенті жанындағы консультативтік-кеңесшілік орган болып саналатын комиссия Қазақстан Республикасының мемлекеттік наградаларын бекіту және жою жөніндегі ұсыныстарды, награда мәселелері жөніндегі заңдардың жобаларын және басқа да нормативтік құқықтық актілерді, марапаттау туралы ұсынымдарды және өзге де мәселелерді қарастырады. 
///«Ақорда» резиденциясында Мемлекет басшысының төрағалығымен бюджеттік жоспарлау мәселелері жөнінде кеңес өтті.
Жиынға Премьер-министр Асқар Мамин, Премьер-Министрдің бірінші орынбасары – Қаржы министрі Әлихан Смайылов, Премьер-министрдің орынбасарлары – Бердібек Сапарбаев пен Жеңіс Қасымбек, Ұлттық экономика министрі Руслан Дәленов, Есеп комитетінің төрағасы Наталья Годунова, сондай-ақ Президент Әкімшілігінің басшылығы қатысты.
Кеңес барысында Президентке республикалық бюджеттің алдағы үш жылға арналған жобасының негізгі параметрлері баяндалды.
Қасым-Жомарт Тоқаев бюджет жобасының теңгерімді және еліміздің әлеуметтік-экономикалық даму талаптарына сай екенін айтты. Сонымен қатар, Мемлекет басшысы бюджеттік шығыстардың тиімділігін арттыру және бюджеттің кірісін одан әрі ұлғайту жөніндегі жұмыстарды жалғастырудың маңыздылығын атап өтті.
Президент бюджетті жоспарлаудың барлық кезеңдерінде шығыстарды оңтайландыруға, Есеп комитетімен өзара тығыз ықпалдастық орнатуға, сондай-ақ негізсіз имидждік және консалтингтік шығындарды қысқартуға шақырды.
Соңында Мемлекет басшысы Үкіметке бюджет үдерісіне бақылауды күшейтуді тапсырды. Оның айтуынша, бюджет әлеуметтік-экономикалық тұрғыдан барынша тиімді әрі маңызды жобаларды қаржыландыруы тиіс.




///Ақорда резиденциясында үш мемлекеттің қайта тағайындалған төтенше және өкілетті елшілерінің Қазақстан Президентіне сенім грамоталарын тапсыру рәсімі өтті.
Сенім грамоталарын Латвия Республикасының елшісі Ирина Мангуле, Түрікменстан елшісі Батыр Реджепов және Таиланд Корольдігінің елшісі Чатчаван Сакорнсин табыстады.
Қасым-Жомарт Тоқаев елшілерді Қазақстандағы дипломатиялық миссияның ресми түрде басталуымен құттықтап, олардың мол тәжірибесі мен кәсіби біліктілігі достас халықтардың әртүрлі салалар бойынша жақындаса түсуіне ықпал етеді деп сенетінін жеткізді. Мемлекет басшысы Президент Әкімшілігі мен Үкімет тарапынан елшілердің игілікті миссиясын орындауға толық қолдау әрі көмек көрсетілетінін айтты.
Қасым-Жомарт Тоқаев Ирина Мангулемен әңгімелесу барысында Қазақстан Латвия Республикасымен арадағы ежелден берік достыққа, терең тарихи байланыстарға және мүдделерге негізделген қарым-қатынастарды жоғары бағалайтынын атап өтті.  Мемлекет басшысы екі ел арасындағы екіжақты байланыстардың жылдам дамып келе жатқанын айтып, Сауда-экономикалық ынтымақтастық жөніндегі үкіметаралық комиссияның жұмысына ерекше тоқталды.
– Қазақстан Латвиямен көп жоспарлы ынтымақтастықты, атап айтқанда, көлік және логистика, энергетика, жаңартылатын энергия көздері, жаңа технологиялар салалары бойынша ықпалдастықты одан әрі кеңейтуге мүдделі, – деді Қазақстан Президенті.
Қасым-Жомарт Тоқаев Батыр Реджеповпен әңгімелесу кезінде Түрікменстан ықылым заманнан бері Қазақстанның тату көршісі әрі бауырлас ел екенін атап өтіп, Тәуелсіздіктің 30 жылы ішінде екі мемлекет те шынайы стратегиялық әріптестік қатынас орнатқанын айтты. Мемлекет басшысы «Каспий бестігі», Аралды құтқару жөніндегі халықаралық қор және Экономикалық ынтымақтастық ұйымы аясындағы бірлескен жұмыстардан зор үміт күтетінін жеткізді. Бұл ретте, Мемлекет басшысы Түрікменстан көшбасшысы Гурбангулы Бердімұхамедовтің Каспий саммитін Ашхабадта өткізу жөніндегі ұсынысын қолдайтынын айтты.
– Біз барлық бағыттар бойынша екіжақты кооперацияны ұлғайтуға мүдделіміз. Күш-жігерімізді біріктіре отырып, жақын арада екіжақты сауда айналымын айтулы межеге дейін, яғни, 1 миллиард долларға жеткізуге мүмкіндігіміз бар, – деді Қасым-Жомарт Тоқаев.
Президент Таиланд Корольдігімен екіжақты қатынастар жайында айта келіп, бұл елмен өзара ықпалдастық Қазақстанның Азия бағытындағы сыртқы саясатының ажырамас бөлігі екенін атап өтті.  Қасым-Жомарт Тоқаев екіжақты және көпжақты форматтағы, оның ішінде, Біріккен Ұлттар Ұйымы мен Азиядағы өзара іс-қимыл және сенім шаралары жөніндегі кеңес шеңберіндегі байланыстардың табысты дамып келе жатқанына назар аударды.
– Біз пандемиядан кейінгі кезеңде экономикалық және коммерциялық байланыстарымызды нығайту мақсатында Таиланд Корольдігінің Үкіметімен және тай компанияларымен ынтымақтастық жасасуға мүдделіміз, – деді Мемлекет басшысы.
Салтанатты рәсім соңында Қасым-Жомарт Тоқаев Латвия Президенті Эгилс Левитске, Түрікменстан Президенті Гурбангулы Бердімұхамедовке және Таиланд Королі Маха Вачиралонгкорнға жүрекжарды сәлемі мен игі тілегін жолдады.
Шетелдік елшілер Президентке өз елдері мен Қазақстан арасындағы ынтымақтастықты одан әрі нығайтуға бар күш-жігерін жұмылдыратындарын айтты.








/// 
Мемлекеттер басшылары Украина дағдарысын реттеуге байланысты өткен Минск кездесуінің қорытындыларын талқылады.
Украинаның оңтүстік-шығысындағы қақтығысты бейбіт жолмен реттеу үдерісін ілгерілетуге қосқан жеке қомақты үлесі үшін Нұрсұлтан Назарбаевқа алғыс айтқан Украина Президенті осы бағытта одан әрі қарай күш-жігер жұмсай беруін өтінді.  
П.Порошенко Украина жағы оқ атуды белгіленген уақытта тоқтататынына сендіре отырып, екінші жақтың да осылай әрекет етуі қажет екендігіне назар аударды.
Қазақстан Президенті қақтығысып жатқан тараптар Минск келісімінде қабылданған кешенді шаралардың мүлтіксіз орындалуын  қамтамасыз еткені маңызды екенін айтты. Бүкіл әлем осыны күтіп отыр.
Телефон арқылы сөйлесуге Украина жағы бастамашы болды. 
/// 
Кездесу барысында команияның Қазақстандағы қызметі, бірлескен жобаларды жүзеге асыру мәселелері, сондай-ақ ынтымақтастықты дамыту келешегі талқыланды.  


///
	 

	Жеделхатта Қазақстан Президенті жеке өзінің және Қазақстан халқының атынан Ұлыбритания және Солтүстік Ирландия патшайымы Елизавета II-ні шөбересінің – Кембридж герцогі мен Кембридж герцогинясының тұңғыш нәрестесінің дүниеге келуімен құттықтаған.

	«Король отбасындағы көптен күткен қуаныш Ұлыбритания және Солтүстік Ирландия патшайымы Елизавета II-нің таққа отырғанына 60 жыл толуымен тұспа-тұс келуінде ерекше мән бар», – делінген жеделхатта.

	Мемлекет басшысы патшайымға және барша король отбасына зор денсаулық, ұзақ өмір, ал достас Ұлыбритания халқына бейбітшілік пен бақ-береке тілеген.

	    
///Қасым-Жомарт Тоқаев өз сөзінде Ұлттық қоғамдық сенім кеңесінің «Халық үніне құлақ асатын мемлекет» тұжырымдамасын жүзеге асыруға зор үлес қосып келе жатқанын және кеңесте қабылданған шешімдер еліміздегі жүргізіліп жатқан реформаларға тың серпін бергенін айтты.
– Бүгінгі таңда Ұлттық кеңестің ұсынысымен 13 заң қабылданды. Тағы 9 заң жобасы әзірленіп жатыр. Заң шығару жауапты және күрделі жұмыс екені баршаға белгілі. Осы тұрғыдан алғанда, Кеңес мүшелері ауқымды істер атқаруда. Ұлттық кеңес алғашқы кезеңде өз қызметін консультативті-кеңесші орган ретінде бастады. Ал бүгінде жаңа реформалар ұсынатын маңызды құрылымға айналды, – деді Қазақстан Президенті.
Мемлекет басшысы Ұлттық кеңес ұсынған шаралар мен бастамалар жайында өз ойымен бөлісті. Ең алдымен, тұрғын-үй және экономика саясатын жетілдіру бағытына қатысты пікір білдірді. Бүгінде қазақстандықтар өз зейнетақы жинағының бір бөлігін тұрғын-үй жағдайын жақсартуға пайдалана бастады. Айналасы бір айдың ішінде ғана мыңдаған азамат көптен күткен баспанасын алды, ипотекасын өтеді немесе несиесін азайтты. Дегенмен, тұрғын-үй мәселесі әлі де өзекті болып отыр. 
– Мен Үкіметтің қаңтар айындағы кеңейтілген отырысында тұрғын-үй саясатын жетілдіру үшін жаңа ұсыныстар әзірлеуді тапсырдым. Үкімет айтарлықтай тиімді ұсыныстар берді. Жалпы бұл ұсыныстарды қолдаймын. Дегенмен нарықтың өз ережесі бар. Нақты экономикалық факторларға байланысты құрылыс компаниялары қазір арзан үй салуға мүдделі емес. Сол себепті қолжетімді әрі сапалы үй салуды жандандыру үшін құрылыс компанияларымен оффтейк, яғни, алдын ала сатып алу келісімін жасау керек. Соған сәйкес тұрғын үйлер «Нұрлы жер» бағдарламасындағы бағамен сатып алынады. Мұндай тәсіл сынақ жобалары аясында алдын ала пысықталды. Енді мұны бүкіл ел бойынша жүзеге асырған жөн. Бұл қадам аз уақыттың ішінде құны қолжетімді жаңа тұрғын үйлер салуға мүмкіндік береді, – деді Қасым-Жомарт Тоқаев.
Президент ауылдық жерлердегі тұрғын-үй мәселесін шешу үшін кәсіпкерлер өз жұмысшыларына арнап үй салса, оған кеткен шығынның 50 пайызына дейін қайтаруды ұсынды. Бұл ұсыныс ауылды дамытуға жан-жақты септігін тигізіп, экономикалық белсенділікті арттырып, қажетті мамандарды, ең алдымен, мұғалімдер мен дәрігерлерді, мал дәрігерлерін тартуға мүмкіндік береді. Үкімет бұл тәсілді осы жылдың екінші жартысынан қалдырмай қолданысқа енгізуі керек. 
Мемлекет басшысы аймақтардағы әлеуметтік-кәсіпкерлік корпорациялардың жұмысын қайта реформалап, оларды толыққанды институтқа айналдыру қажет деп санайды. Олардың жұмысы ашық әрі қоғамның толық бақылауында болуға тиіс. Әлеуметтік-кәсіпкерлік корпорациялардың қызметін үйлестіру үшін Ұлттық экономика министрлігінің құзыретін күшейту керек. Экономиканы әртараптандыру және оның энергия сыйымдылығын төмендету шараларымен қатар, «жасыл технология» бағытына қадам баса беру керек.
– Дәл осындай стратегиялық маңызды салаға қатысты мемлекеттік саясаттың ұстанымдары мен шаралары белгісіз күйінде тұр. Сондықтан баламалы энергетиканы дамыту мәселелері бойынша жаңа заң әзірлеу қажет. Онда жаңартылатын энергия көздерін ғана емес, барлық баламалы қуат көздерін реттеудің тәсілдері мен нормаларын да көрсету керек. Үкіметке тиісті заң жобасын әзірлеп, оны Парламенттің қарауына енгізуді тапсырамын, – деді Мемлекет басшысы.
Қасым-Жомарт Тоқаев білім саласын дамыту қажеттігін атап өтіп, Үкіметке 600 қазақстандық білім беру ресурстарына лимитсіз қол жеткізе отырып, «Білім» ұялы операторларының тарифтік жоспарын мерзімін шектемей ұзартуды, сондай-ақ, мектептердің отандық білім беру ресурстарына тегін қол жеткізуін қамамасыз етуді тапсырды.
– Тағы бір маңызды міндет – педагогика және медицина кадрларын даярлау. Қазірдің өзінде көптеген өңірлерде осы сала мамандарының тапшылығы ерекше байқалып отыр. Бұл – өте күрделі мәселе. Оны жедел шешуіміз керек. Мемлекет осы ахуалды түзету үшін нақты шараларды қолға алды.  Мұғалімдер мен дәрігерлердің жалақысын көбейтіп, әлеуметтік мәртебесін арттырып жатырмыз. Бұған дейін біз педагогикалық жоғары оқу орындарында оқитын студенттердің стипендиясын көтеру туралы шешім қабылдадық. Бұл қадам өз жемісін берді. Сондықтан медициналық оқу орындарындағы стипендияны көбейту қажет, – деді Президент.
Қасым-Жомарт Тоқаев инклюзивті қоғамдық орта қалыптастыру мәселесіне жеке-дара тоқталды. Мүмкіндігі шектеулі азаматтарды жүйелі түрде қолдау дамыған және әлеуметтік жауапты мемлекеттерге тән. Қазақстан бұл бағыттағы жұмысты үнемі жақсартып отыруға тиіс. Себебі ерекше білім беру қажеттіліктері бар балалар саны өсуде. Сонымен қатар мұндай іске мамандандырылған ұйымдардың алаңсыз жұмыс істеуі үшін қолданыстағы нормалар ескірген.
– Өңірлердің ерекшеліктерін және қазіргі заманғы стандарттарды ескере отырып, аталған саладағы нормативтерді жаңарту қажет. Бүгінде бір психологиялық-медициналық-педагогикалық комиссия 60 мың баланы қамтиды. Олардың жұмысының тиімділігін арттыру үшін бұл нормативті 50 мың балаға дейін төмендету керек. Балаларды сәби кезінен бастап скринингтен өткізу ісін жақсарту, алғашқы медициналық-санитарлық көмек көрсету ұйымдары жанындағы әлеуметтік қызметтердің жұмысын күшейту қажет. Уәкілетті органдар ерекше қажеттіліктері бар бала мен оның отбасы үшін бірыңғай маршрут түрінде іс-қимылдардың түсінікті алгоритмін жасауы тиіс. Өңірлердегі арнаулы мекемелерді ескере отырып, онда бала дүниеге келгеннен бастап мемлекет тарапынан көрсетілетін қызметтің барлық түрі ұсынылуы керек. Білім және ғылым министрлігі ерекше балалардың білім алу құқықтарын іске асыру мәселесіне айырықша назар аударғаны жөн, – деді Мемлекет басшысы.
Президент мүгедектікті анықтау рәсімдерін жеңілдетуді тапсырды. Ол үшін Денсаулық сақтау министрлігі мен Еңбек және халықты әлеуметтік қорғау министрлігінің ақпараттық жүйелерін біріктіру керек. Осылайша азаматтар өздеріне қажетті қызметтің барлығын бір ғана медициналық мекемеден алуға тиіс. Бұл жоба биылғы 1 шілдеден бастап сынақ ретінде, ал 2022 жылғы 1 қаңтардан бастап толыққанды жүзеге асуы қажет. Мүмкіндігі шектеулі адамдардың тұрғын үйлерге, әлеуметтік нысандарға кіріп-шығуын және көліктерге мініп-түсуін қамтамасыз ету мәселесі де өзекті.
– Іс жүзінде жүріп тұруы қиын азаматтардың өздігінен үйден шыға алмай қалатын кездері болады. Бұл жерде олардың қандай да бір нысанға баруы және оның ішінде өздігінен жүріп тұруы туралы айтудың өзі артық. Мұндай күрделі әрі қолайсыз жағдайды түбегейлі өзгерту қажет. Мүмкіндігі шектеулі тұлғалардың қажетті нысандарға қиындықсыз жетуін қамтамасыз ету үшін «табалдырықтан табалдырыққа» қағидаты бойынша жұмыс істейтін нақты нормативтік-құқықтық актілерді тез арада қабылдау қажет. Осыған байланысты жергілікті атқарушы органдар Қажетті нысандардың тізімін немесе картасын әзірлеуі тиіс. Аталған тізімде барынша қажетті ұйымдар, олардың қатарында халыққа қызмет көрсету орталықтары, денсаулық сақтау, білім беру және басқа да мекемелер болғаны жөн. Соның негізінде әкімдер аталған нысандарды талаптарға толық сәйкестендіруі керек, – деді Қасым-Жомарт Тоқаев.
Мемлекет басшысы адам құқықтарын қорғауға қатысты Үкімет, жұмыс берушілер мен кәсіподақ өкілдері әзірлеп жатқан Қазақстандағы еңбек қауіпсіздігін қамтамасыз етудің 2025 жылға дейінгі іс-қимыл жоспарының маңыздылығын атап өтті.
Сонымен қатар БҰҰ адам құқықтары жөніндегі Жоғарғы комиссарының басқармасы әзірлеген 14 жаһандық индикатор негізінде адам құқықтарын сақтау бойынша бағалау жүйесінің Ұлттық индикаторларын кезең-кезеңімен енгізуді жолға қою ұсынылды. Өскелең ұрпақтың денсаулығын «әлеуметтік кеселдерден» қорғау мақсатында кәмелетке толмағандарды құмар ойындарға тартқан немесе сондай жағдайға жол берген заңды тұлғаларды әкімшілік жауапкершілікке тарту ұсынылды. Әйелдерге қатысты тұрмыстық зорлық-зомбылық көрсету мәселесі де өткір әлеуметтік проблема ретінде айтылды.
– Жыл сайын елімізде әйелдерге қатысты 2,5 мыңнан астам қылмыстық іс тіркеледі. Оның ішінде адам өліміне алып келетін жағдайлар да бар. Бұл өткір мәселені шешу үшін мемлекеттік органдар мен үкіметтік емес ұйымдардың күш біріктіруі қажет. Бұл ретте, Ішкі істер министрлігіне қарасты 1999 жылы құрылған Әйелдер мен балаларды зорлық-зомбылықтан қорғау жөніндегі арнайы бөлімшелер маңызды рөл атқарады. Аталған бөлімшелер полиция мен азаматтық қоғамның арасында дәнекер болуы керек. Алайда кезінде олардың штаттық саны, әсіресе, тұрмыстық зорлық-зомбылық фактілері жиі тіркелетін аймақтарда екі есеге дейін қысқартылды. Ішкі істер министрлігіне Әйелдер мен балаларды зорлық-зомбылықтан қорғау жөніндегі арнайы бөлімшелердің штатын қайта қалпына келтіруді тапсырамын, – деді Президент.
Мемлекет басшысы өз Жолдауында түзеу мекемелері мен полицияның арнайы ғимараттарындағы «көзден таса» учаскелерді бейнебақылау жүйесімен толық қамтамасыз етуді тапсырған болатын. Енді, аталған мақсатты іске асыру үшін Ішкі істер министрлігі мүдделі мемлекеттік органдармен және құқық қорғаушылармен бірлесіп, Нақты іс-қимыл жоспарын әзірлеуі тиіс. Бұдан бөлек Парламентке адвокаттардың кәсіби әдеп сақтамағаны және заң көмегін көрсету қағидаттарын бұзғаны үшін өмір бойына лицензиясынан айыру туралы норманы алып тастау мәселесін қарастыру ұсынылды.
Қасым-Жомарт Тоқаев саяси реформаларды дәйекті іске асыруға баса мән береді. Жергілікті өзін-өзі басқаруды дамытудың жаңа тұжырымдамасын әзірлеу аясында тиісті заң жобасын дайындау тапсырылды. Биыл кент, ауыл, ауылдық округ әкімдерін тікелей сайлау өткізіледі.
– Бұл еліміздің қоғамдық-саяси өміріндегі елеулі оқиға болмақ. Сайлау туралы заңнамаға енгізілетін барлық өзгерістер мен толықтырулар пысықталуда. Тиісті заң алдағы уақытта қабылданады. Содан кейін ғана кенттердің, ауылдар мен ауылдық округ әкімдерінің тікелей сайлауына қажетті барлық нормативтік-құқықтық негіз толығымен қалыптасты деп айта аламыз.  Бірақ, біз мұнымен шектеліп қалмаймыз. Келесі маңызды қадам – аудан әкімдерінің тікелей сайлауы. Мен бұл сайлауды 2024 жылы өткізу керек деп санаймын. Осы бастама елімізді демократияландыруға және жергілікті басқару институтын нығайтуға елеулі үлес қосады деп сенемін. Түптеп келгенде, аудандарда сайлау өткізу халық билігін орнатудың айқын көрінісі болмақ, – деді Мемлекет басшысы.
Президент қос азаматтығы үшін жауапкершіліктің күшейтілуі мүмкін екенін айтты. Қасым-Жомарт Тоқаев Үкімет пен Мемлекеттік қызмет істері агенттігінен бұған дейін берілген мемлекеттік қызметшілер мен квазимемлекеттік ұйым басшылары арасында қос азаматтығы бар адамдарды жұмыстан шығару туралы тапсырмасының есебін сұрады.
Мемлекет басшысы жер мәселесінің ерекше маңызды екенін атап өтіп, қазақ жерінің шетелдіктерге сатылмайтыны туралы бұған дейін де бірнеше мәрте мәлімдегенін еске салды.
– Бұл мәселеге қатысты қауесеттерді тоқтату қажет. Сондықтан мен мынадай нақты шешімдер қабылдадым. Біріншіден, шетелдіктерге және шетелдік заңды тұлғаларға  ауыл шаруашылығы жерлерін сатуға, жалға беруге заң жүзінде біржола тыйым салуды тапсырамын. Бұл шетелдіктердің үлесі бар заңды тұлғаларға да қатысты. Мен мұны Президенттің заң шығару бастамасы арқылы жедел түрде жүзеге асыру қажет деп шештім. Президент Әкімшілігі дәл осы мәселеге байланысты тиісті заң жобасын әзірлеуі керек.  Екіншіден, бір айдың ішінде Жер реформасы жөніндегі комиссияны құрып, 25 наурызда жұмысқа кірісуді тапсырамын. Комиссияның құрамына аграрлық сектордың беделді өкілдерін және жер мәселесін жетік білетін сарапшыларды қосу керек. Үшіншіден, Үкіметке биылғы тамыз айының соңына дейін жер реформасының негізгі мәселелері бойынша ортақ мәміле арқылы түбегейлі байлам жасауды тапсырамын. Төртіншіден, комиссия жұмысының әрбір кезеңі және онда ұсынылған шаралар туралы халықты үнемі хабардар етіп отыру керек. Басты міндеттің бірі – комиссия жұмысының және шешім қабылдаудың мейлінше ашықтығын көрсету. Ең бастысы, жер шетелдіктерге сатылмайтыны туралы түбегейлі шешім қабылданды, – деді Мемлекет басшысы.
Жиын соңында Президент Ұлттық кеңестің маңызды міндеттерінің бірі мемлекет пен қоғам арасында тиімді байланыс орнату екенін атап өтті. Оның айтуынша, қоғамдық жұмыс, ең алдымен, азаматтарымыздың алдындағы үлкен миссия әрі жоғары жауапкершілік. Ұлттық кеңес үйлесімді қоғамдық ортаның дамуына, өркениетті диалог нормаларының түбегейлі қалыптасуына септігін тигізуі тиіс.
Сонымен қатар жиында Қазақстан Республикасы Президентінің Көмекшісі Ерлан Қарин, сондай-ақ, Ұлттық қоғамдық сенім кеңесінің мүшелері: Марат Шибұтов, Қайырбек Арыстанбеков, Эмин Аскеров және Максим Рожин сөз сөйледі.











///Кездесу барысында Мемлекет басшысына еліміздегі заң мен құқық тәртібінің сақталуы жөнінде ақпарат берілді.
Қазақстан Президенті Бас прокурорға азаматтардың заңды құқықтарын қамтамасыз ету жөнінде тез арада шаралар қабылдауды тапсырды.
– Ұсталған тұлғалардың нақты саны мен олардың кінәларының деңгейін анықтау қажет. Наразылық орнында кездейсоқ болған кінәсіз азаматтар мен тұлғаларды босату керек, – деді Қасым-Жомарт Тоқаев.

///Кездесуге инвесторлар, отандық және шетелдік мұнай-газ компанияларының басшылары, мемлекеттік органдардың өкілдері мен мұнай-газ саласының ардагерлері қатысты.
Елбасы экономиканы дамыту, халықтың әл-ауқатын арттыру ісінде мұнай-газ индустриясының айрықша маңызы бар екенін атап өтті.
– Қашаған кен орнының ашылуы әлемдік энергетика саласындағы соңғы 50 жылда ең елеулі оқиға болды. Онда 4,5-тен 5,5 млрд тоннаға дейінгі мөлшерде мұнай және 3 трлн текше метрдей газ қоры бар деп жобалануда. Қашаған қазақстандықтардың игілігін еселей түсетін тағы бір ірі жоба болып саналады. Баршаңызды осы кен орнының іске қосылуымен құттықтаймын, – деді Қазақстан Президенті.
Нұрсұлтан Назарбаев Солтүстік Каспий жобасы тиімді халықаралық ынтымақтастық пен ашық әріптестіктің жарқын мысалы екенін айтты.
– Қашаған Қазақстан мен ірі әлемдік мұнай компанияларын ортақ мақсатқа жұмылдыра алды. «Эни», «Тоталь», «ЭксонМобил», «Шелл», Қытайдың ұлттық мұнай-газ корпорациясы, «Инпекс» біздің елге бай тәжірибесі мен білімін ала келді. Біздің «Қазмұнайгаз» да қазір әлемдік деңгейдегі осындай компаниялармен қатар тұрғаны қуантады, – деді Мемлекет басшысы.
Қазақстан Президенті мұнай-газ саласындағы отандық мамандар біліктілігін арттыруға ден қойылып отырғанына назар аударды.
– 1998 жылдан бастап отандық 15 мың жұмысшыға кәсіби-техникалық білім беру үшін 250 млн доллар жұмсалды. Осы уақыт аралығында біз  мұнайшылардың тұтас бір буынын даярладық, жаңа мамандықтар аштық, теңіз академиясын құрдық.  Қашағанда 11 мыңнан астам Қазақстан азаматы жұмыспен қамтылды. Сол арқылы жобадағы отандық кадрлардың үлесі 90 процентке дейін ұлғайды. 2005 жылдан бері сатып алынған тауар, атқарылған жұмыс және қызмет көрсету ісіндегі Қазақстанның үлесі 12,7 млрд доллар болып, 30 процентке жетті, – деді Нұрсұлтан Назарбаев.  
Мемлекет басшысы Қашаған кен орнын игеру аясында елімізде кеме құрастыру сияқты жаңа саланың пайда болғанын да атап өтті.
– Теңіз операциясына қолдау көрсету флотының базасы, сондай-ақ мұнай төгілген кезде жұмыс жүргізетін экологиялық база құрылды. Осылайша біз кен орындарын пайдаланудың қарқынды кезеңіне көштік. Бұл межемен шектелмей, тезірек жобалық қуаттылығын қамтамасыз ету маңызды, – деді Қазақстан Президенті.
Сонымен қатар, Нұрсұлтан Назарбаев отандық шикізатты қайта өңдеу дәрежесі мен үлесін арттыру мүмкіндігін қарастыруды ұсынды.
– Қазақстандық компанияларды, соның ішінде мұнай және газ саласында қызмет көрсететін компанияларды көптеп тарту қажет, Сондай-ақ қазақстандық үлесті ұлғайтып, отандық мамандарды жетілдіру керек. Келер жылы Астанада ЭКСПО-2017 халықаралық көрмесі өтеді. Осында отырған ірі мұнай компанияларының өкілдерін сол көрмеге қатысуға шақырамын. Бұл сіздердің жаңа технологиялық жетістіктеріңізді әлемге танытуға зор мүмкіндік береді деп ойлаймын, – деді Мемлекет басшысы.
Қазақстан Президенті қатысушыларды Тәуелсіздігіміздің 25 жылдығымен құттықтап, еліміздің елеулі жетістіктерін атап өтті.
– Елімізге шетелден келген тікелей инвестицияның жалпы көлемі 265 млрд доллардан асты. Біз халықаралық инвесторлардың сеніміне ие болдық. Қашағаннан да басқа ірі жобалар бойынша табысты ынтымақтастық орнаттық. Мәселен, Теңіз кен орны мен Қарашығанақты игеру бірінші кезекте тұр. Шикізаттық емес секторға «Данон», «Дженерал Электрик», «Хайдельберг», «Хендай», басқа да трансұлттық ірі компаниялар келіп жұмыс жүргізуде. Қайта өңдеу саласына салынған инвестиция өткен бес жылмен салыстырғанда үш есе артты, – деді Нұрсұлтан Назарбаев.
Мұнай саласы өкілдерімен әңгімелесу барысында Мемлекет басшысы Атырау облысы ел экономикасын дамытуға елеулі үлес қосып отырған өңірдің бірі екенін атап өтті.
– Көріп отырғанымыздай, Тәуелсіздік жылдары облыстағы әлеуметтік-экономикалық жағдай айтарлықтай жақсарды. Өңір халқының саны 37%-ке көбейді. 1999 жылғы кезеңнен бері орташа жалақы көлемі 11,5 есе өсті. Облыс толығымен газбен және орталықтандырылған ауыз сумен қамтамасыз етілді. Жалпы көлемі 7,3 миллион шаршы метр тұрғын үй салынды, негізгі капиталға салынған инвестиция көлемі 10 есе ұлғайды, – деді Қазақстан Президенті.
Кездесу барысында Мемлекет басшысына Атырау облысының әкімі Н.Ноғаев пен Энергетика министрі Қ.Бозымбаев мұнай-газ саласындағы қазіргі жағдай мен өңірді дамыту перспективалары туралы баяндады.
Нұрсұлтан Назарбаев телекөпір арқылы мұнай-газ саласындағы ірі нысандардың, атап айтқанда Қашаған кен орнының, «Болашақ» зауытының, Каспий құбыр желісі консорциумы мен «ҚазТрансОйл» компаниясының мұнайды қайта құю стансалары жұмысымен танысты.   
Бұған қоса, Қазақстан Президентіне «ҚазТрансОйл» компаниясы жүзеге асырып жатқан Қазақстан-Қытай мұнай құбыры аясын кеңейту жобасының іске асырылу барысы таныстырылды. Кеңейту жұмысы Кеңқияқ-Атырау магистральді мұнай құбыры арқылы қайта құйылатын мұнай көлемін жылына 4-тен 12 млн тоннаға дейін ұлғайтуға мүмкіндік береді.
Мемлекет басшысы кездесу соңында мұнай-газ саласының үздік еңбеккерлерін «Барыс», «Парасат», «Достық», «Құрмет», «Еңбек Даңқы» ордендерімен және «Ерен еңбегі үшін» медалімен марапаттады.     





///
	 

	Құрметті отандастарым!

	 

	Елімізде алғаш рет Отбасы күні бекітілді, ол Қазақстанда жыл сайын қыркүйектің екінші жексенбісінде атап өтілетін болады.

	Мен барлық қазақстандықтарды шын жүректен жаңа мерекемен құттықтаймын!

	Біздің қоғамда отбасы әрқашанда рухани және мәдени дәстүрлердің сақтаушысы, түрлі буындар арасын жалғастырушы болды және солай болып қала бермек.

	Отбасы күні біздің қоғамымызда руханилықты, өнегелілікті нығайтуға, ерлі-зайыптылар жауапкершілігінің маңыздылығын сөзсіз мойындауға ықпал етеді.

	Отанға деген сүйіспеншілік отбасынан басталады. Туған шаңырақтан алған тәрбие – бұл барша халқымыздың бақуатты да табысты болашағының кепілі.

	Отбасылық құндылықтарды, көпбалалықты насихаттау - бұл біздің мемлекетіміздің ең басты міндеттерінің бірі. Тәуелсіздік жылдары 6 миллионнан аса қазақстандық дүние есігін ашты. Ал еліміз азаматтарының жалпы саны 17 миллионнан асты. Бұл Қазақстан Республикасындағы отбасылық-демографиялық саясаттың дұрыстығының, халқымыздың әл-ауқатының артқандығының барынша айғағы.

	Отбасы күні барша қазақстандықтарға амандық және баянды отбасылық бақыт тілеймін. Әрбір қазақстандық отбасының өркендеуімен біздің Қазақстанымыз, біздің Отанымыз нығая берсін.

	 

	 
///
	

	Сондай-ақ, отырысқа ШЫҰ-ға мүше мемлекеттердің басшылары – ҚХР Төрағасы Си Цзиньпин, Қырғыз Республикасының Президенті А.Атамбаев, Ресей Федерациясының Президенті В.Путин, Тәжікстан Республикасының Президенті Э.Рахмон, Өзбекстан Республикасының Президенті И.Каримов қатысты.

	Сонымен қатар, Кеңеске ШЫҰ жанындағы бақылаушы мемлекеттердің, сондай-ақ бірқатар халықаралық ұйымдардың делегация басшылары қатысты.

	Кеңестің шағын құрамда өткен отырысы барысында Нұрсұлтан Назарбаев Ұйым бойынша серіктестерге ШЫҰ-ның 2025 жылға дейінгі даму Стратегиясын әзірлеу идеясын қолдағандары үшін ризашылық білдірді. Ол аталған құжаттың негізін ШЫҰ Форумы мен тараптардың жетекші сарапшыларын тарта отырып дайындау қажеттігін, Ұйым қызметінің негізгі бағыттарының теңдестірілген қағидаттары орын алуы тиіс екенін атап өтті. 

	Қазақстан Президенті ШЫҰ Бас хатшысының рөлін және Ұйым Хатшылығы қызметінің тиімділігін арттыру қажеттігін атап көрсетті.

	Кеңестің кеңейтілген құрамда өткен отырысы аясында сөйлеген сөзінде Нұрсұлтан Назарбаев ШЫҰ кеңістігіндегі және іргелес өңірлердегі тұрақтылық бейбітшілік пен өсіп-өркендеудің кепілі болып саналатынын атап өтті. Мемлекет басшысы өңірлік қауіпсіздіктің ең өзекті проблемасының бірі ретінде жаңа тарихи кезеңге енетін Ауғанстандағы жағдайды атады.

	– Кабулге ШЫҰ жанындағы бақылаушы мәртебесін ұсыну туралы шешім іс жүзіндегі экономикалық қадаммен қуатталуы қажет деп санаймын, – деді Нұрсұлтан Назарбаев.   

	Иранның ядролық бағдарламасы айналасындағы жағдайға қатысты      Қазақстан Президенті бұл проблеманы тек қана бейбіт жолмен, дипломатиялық құралдар арқылы шешуге болатынын атап өтті. Ол Алматыда өткен «5+1» форматындағы келіссөздердің екі раунды бұл мәселеде оң серпіліске қол жеткізуге мүмкіндік бергенін және Қазақстан Иранның ядролық бағдарламасы айналасындағы жағдайды реттеуге барынша көмектесуге дайын екенін және одан әрі де көмектесе беретінін айтты.

	Мемлекет басшысы Сирияда химиялық қарудың қолданылғаны туралы хабарламаларға байланысты Қазақстанның айрықша алаңдаушылығын білдірді, сонымен бірге БҰҰ сарапшылары қуаттаған қорытындыларды басшылыққа алуға шақырды.

	– Кикілжіңді дипломатиялық жолмен шешудің мүмкіндігі әлі де бар екеніне сенімдімін. Қазақстан Сирияның химиялық қаруын халықаралық бақылауға беру туралы бастаманы, Химиялық қаруды әзірлеу, өндіру, жинақтау мен қолдануға тыйым салу және оны жою жөніндегі конвенцияға Сирияның қосылуын қолдайды, – деді Нұрсұлтан Назарбаев.

	Қазақстан Президенті атап өткендей, Солтүстік Африка мен Таяу Шығыстың барлық өңірінде қалыптасқан жалпы қауіпті ахуал жаһандық қауіпсіздікке төнген қатер болып табылады және ШЫҰ жауапкершілігі аймағындағы жағдайға теріс ықпалын тигізеді.

	Мемлекет басшысы Өңірлік террористік құрылымдарға қарсы атқару комитеті функцияларын кеңейту есебінен кибертерроризмге және киберқылмыстарға қарсы күрес, сондай-ақ есірткінің заңсыз айналымына қарсы күрес саласындағы өзара іс-қимылды нығайту, ШЫҰ-ға мүше мемлекеттердің шекаралық мәселелер жөніндегі ынтымақтастығы мен өзара іс-қимылы туралы келісімге қол қоюды қоса алғанда, терроризмге, сепаратизмге және экстремизмге қарсы күрес мәселелері жөніндегі ШЫҰ аясындағы жұмысты күшейтуді ұсынды.

	Сонымен қатар, Нұрсұлтан Назарбаев ынтымақтастықтың экономикалық бөлігін байыптауға назар аударды.

	–   ШЫҰ-ға мүше мемлекеттердің экономикалық, энергетикалық және азық-түлік қауіпсіздігін қамтамасыз ету қажеттігін ескере отырып, әлемдік экономикаға одан әрі интеграциялану кезінде мейлінше тиімділікке және тәуекелдерді азайтуға қол жеткізу маңызды, – деді Қазақстан Президенті.

	 Осыған байланысты ол бұдан бұрын қабылданған Көптарапты сауда-экономикалық ынтымақтастық бағдарламасын, оны орындау жөніндегі жоспарды және ШЫҰ аясындағы жобалық қызметті одан әрі дамыту жөніндегі іс-шаралар тізбесін қарқынды іске асыру қажеттігін атап өтті.

	Мемлекет басшысы Арнайы шот (Даму қоры) пен ШЫҰ даму банкін құру экономикалық ынтымақтастықтың тиімділігін арттыратынына тоқталды. Серіктестікті күшейтудің өзге тетіктері ретінде ол ШЫҰ Іскерлік кеңесі мен Банкаралық бірлестігінің әлеуетін пайдалануды атады.

	Сонымен қатар, көлік саласындағы ынтымақтастықты дамытуда халықаралық автомобиль тасымалы үшін қолайлы жағдай жасау туралы үкіметаралық келісімге қол қою маңызды мәнге ие болады.

	Қазақстан Президенті ШЫҰ Энергетикалық клубы мен Азық-түлік қауіпсіздігін қамтамасыз ету тетіктерін құру қажеттігін атап көрсетті. Нұрсұлтан Назарбаев өңірдегі су проблемасына және бұл мәселені талқылау үшін ашық диалог алаңын құру қажеттігіне назар аударды.

	Мемлекет басшысы гуманитарлық саладағы серіктестікті дамытудың маңызды екенін де айтты.

	– Мәдениет, білім, денсаулық сақтау, қоршаған ортаны қорғау, ғылым мен техника, спорт пен туризм салаларындағы ынтымақтастықты одан әрі тереңдету «шанхай процесінің» маңызды бөліктері деп санаймын, – деді Қазақстан Президенті.

	Кеңес отырысының қорытындысында ШЫҰ-ға мүше мемлекеттер басшыларының Бішкек декларациясы қабылданды.            

	Сонымен бірге, ШЫҰ-ға мүше мемлекеттер арасындағы ұзақмерзімді тату көршілік, достық және ынтымақтастық туралы шарт ережелерін іске асыру жөніндегі 2013-2017 жылдарға арналған іс-қимыл жоспары,  ШЫҰ-ның 2012 жылдың маусымы мен 2013 жылдың қыркүйегі аралығындағы қызметі туралы Шанхай ынтымақтастық ұйымы Бас хатшысының баяндамасын бекіту туралы,  ШЫҰ-ның Өңірлік террористік құрылымдарға қарсы Атқару комитетінің (ӨТҚАК) 2012 жылғы қызметі туралы ӨТҚАК-нің баяндамасын бекіту туралы Кеңестің шешіміне қол қойды.

	Іс-шара соңындағы баспасөз мәслихатында А.Атамбаев Кеңес отырысының қорытындысын шығара келе, оның жемісті өткеніне тоқталды.

	– Біз қабылдаған қорытынды декларацияның зор халықаралық мәні бар. Онда әлемдегі ахуалға қатысты, соның ішінде ең өткір мәселелер жөнінде келісілген тұжырымды көзқарастар мен байыпты бағалаулар көрініс тапты, – деді Қырғыз Республикасының Президенті.      

	 А.Атамбаев қырғыз тарапы төрағалықтың кезегін Тәжікстан Республикасына бергенін және ШЫҰ-ға мүше мемлекеттер басшылары кеңесінің келесі отырысы 2014 жылы Душанбеде өтетін болып шешілгенін мәлімдеді. 

	

	

	

	

	

	

///Мемлекет басшысы тәуелсіздік жылдарында Қазақстан әскерінің кәсіби біліктілігі артқанына тоқталып, оның қатарындағы ең лайықты азаматтардың жоғары атақтарға ие болып келе жатқанын айтты.
– Бүгінгі рәсімнің Қазақстан Қарулы Күштерінің 25 жылдығы қарсаңында өтуінің ерекше символдық мәні бар. Бұл – ел егемендігінің сенімді кепіліне айналған айбынды армиямыз үшін маңызды тарихи белес. Оның әлеуеті тәуелсіздік жылдарында әскери реформалардың, қару-жарақ пен техниканың жүйелі жаңартылуының арқасында айтарлықтай нығайды, – деді Нұрсұлтан Назарбаев.
Қазақстан Президенті жаңа жаһандық қауіп-қатерлер жағдайында еліміздің қауіпсіздік пен қорғаныс саласындағы барлық құрылымдарының кәсіби және жауынгерлік дайындығының жоғары деңгейде болуын қамтамасыз ету қажеттігіне назар аударып, бұл ретте командирлер корпусының ерекше рөлін атап өтті.
– Сіздер жауынгерлік өнегелі үрдісті, бабалардың ерлік дәстүрін жалғастырып, барлық жеке құрам үшін қалтқысыз қызметтің үлгісін көрсетіп келесіздер. Әскери дайындық деңгейінің артуы, әскердегі және құқық қорғау органдарындағы мінсіз ахуал сіздердің басшылық ету ісін сауатты жүргізулеріңізге байланысты. Күш-қуаттарыңыз, білімдеріңіз бен тәжірибелеріңіз қауіпсіздікті қамтамасыз етуге, құқықтық тәртіпті, еліміздің конституциялық құрылымын сақтауға бағытталуға тиіс. Сіздер қоғамдағы ең жауапты миссияны – қазақстандықтардың бейбіт өмірі мен тәуелсіздігіміздің құндылықтарын қорғау ісін жүзеге асырып келесіздер, – деді Елбасы.
Соңында Нұрсұлтан Назарбаев рәсімге қатысушыларға зор денсаулық, бақ-береке және табыс тіледі.
Рәсім барысында генерал-лейтенант әскери атағы Т.Мұхтаровқа, ұлттық қауіпсіздік генерал-лейтенанты арнаулы атағы С.Әбішке, Ә.Садықұловқа, генерал-майор әскери атағы Д.Адырбековке, Е.Алдажұмановқа, Ж.Ахметовке, Т.Әбішевке, Т.Әміриевке, В.Беккерге, С.Исмайловқа, Қ.Қарақұловқа, Б.Құрманбаевқа, Қ.Тасыбековке, авиация генерал-майоры әскери атағы Т.Қойшықұловқа, контр-адмирал әскери атағы Қ.Есенеевке, ұлттық қауіпсіздік генерал-майоры арнаулы атағы К.Адамбековке, полиция генерал-майоры арнаулы атағы Б.Аймағамбетовке, М.Қызыловқа, 3-санаттағы жоғары біліктілік сыныбы Т.Татубаевқа, 3-сыныпты мемлекеттік әділет кеңесшісі сыныптық шені Қ.Игембаевқа, Е.Сыбанқұловқа, Ә.Шындалиевке берілді.


///Мемлекет басшысына еліміздің Қарулы Күштерінің қазіргі ахуалы мен армия алдына қойылған міндеттердің орындалуы жөнінде есеп берілді.
Нұрсұлтан Назарбаев Қарулы Күштерді жасақтау қарқынды жүргізіліп келе жатқанына тоқталып, бұл жұмысты жалғастыру қажеттігін атап өтті.
– Қыста да, жазда да әскери оқу-жаттығу шаралары өткізілді. Әскеріміздің жауынгерлік дайындығының деңгейі жоғары. Тәртіп жақсарғаны байқалады, – деді Елбасы.
Қазақстан Президенті әскерді қару-жарақтың және әскери техниканың жаңа түрлерімен қайта жарақтандыру, әскери қызметшілерді әлеуметтік қамсыздандыру, еліміздің аумақтық қауіпсіздігі мен әуе шабуылына қарсы қорғаныс жүйесін дамыту мәселелеріне назар аударды.
С.Жасұзақов Мемлекет басшысына әскердің жауынгерлік қабілеттігі деңгейін, Қазақстан әскері қатарындағы тәртіп пен құқықтық тәртіпті сақтау шараларының атқарылу барысы туралы мәлімдеді.
– Бүгінде Қарулы Күштер қатары 93% деңгейінде жасақталды. Салыстырмалы түрде алсақ, бұл көрсеткіш 2015 жылы 89% болған еді. Қазіргі уақытта офицер, сержант және қатардағы сарбаз құрамдарын жасақтау үшін әскерге келісімшарт бойынша шақыру жұмыстары жүргізілуде. Мерзімді әскери қызмет қатарына алынатындар санын арттырдық. Биыл әскердің барлық түріне 34 мыңға жуық мерзімді әскери қызметшіні шақыру жоспарланып отыр, – деді Қорғаныс министрі.
Нұрсұлтан Назарбаев кездесу қорытындысы бойынша бірқатар нақты тапсырмалар берді.

/// 
А.Меркель өз құттықтауында Қазақстан мен Германияны түрлі саладағы тығыз серіктестік біріктіретініне тоқталған.
«Халықаралық қоғамдастық үшін өзекті болып отырған сын-қатерлер жағдайында Қазақстан аса сындарлы рөл атқаруда. Елдеріміз арасындағы өзара сенімді және серіктестік қарым-қатынастарды арттыра түсу, сондай-ақ  Қазақстанда демократияны, құқықтық мемлекет және азаматтық қоғам қағидаттарын дамыту ісінде Сіз алдағы уақытта да Федеральды үкіметтің қолдауына сенім арта аласыз», – делінген жеделхатта.
Германия Федеральды канцлері Нұрсұлтан Назарбаевқа бақ-береке, мықты денсаулық және табыс тіледі.
 
///Қазақстан Президенті Қасым-Жомарт Тоқаевқа Қырғыз Республикасының Президенті Сооронбай Жээнбеков Арыс қаласындағы жарылыстардан қаза болғандардың отбасыларына көңіл айтып, жарақат алғандарға қолдау білдірді.   
Көрші мемлекеттің басшысы кісі өлімі мен ауқымды зардаптар әкелген төтенше жағдайға Қырғызстан шынайы жанашырлықпен қарайтынын атап өтті.
Қасым-Жомарт Тоқаев Сооронбай Жээнбековке және бауырлас қырғыз халқына ризашылығын білдіріп, алғыс айтты. 
///Кездесу барысында Қазақстан мен Ресейдің стратегиялық серіктестігінің қазіргі ахуалы мен даму перспективалары талқыланды. 
Қасым-Жомарт Тоқаев екіжақты қатынастардың даму қарқынына оң баға беріп, ықпалдастықтың барлық бағыты бойынша, атап айтқанда, сауда-экономика, инвестиция, өнеркәсіп және мәдени-гуманитарлық салаларында ілгерілеу байқалатынын атап өтті.
Алексей Бородавкин жоғары деңгейде қол жеткізілген уағдаластықтардың орындалу барысы, сондай-ақ, елшіліктің екі мемлекет арасындағы ынтымақтастықты нығайту бағытында атқарып жатқан қызметі туралы мәлімет берді.

///Кездесу барысында Мемлекет басшысына бизнес секторының ахуалы, отандық кәсіпкерліктің проблемалары, сондай-ақ, Ұлттық кәсіпкерлер палатасының осы саладағы қызметінің қорытындылары туралы ақпарат берілді.
Қасым-Жомарт Тоқаевқа еліміздегі агроөнеркәсіп кешенінің дамуы, фермерлер мен ауыл шаруашылығы тауарларын өндірушілерге қаржы айналымының қажеттілігі, экономиканың өзге де секторларына қаражаттың қолжетімділігі жайында баяндалды.
Импортты алмастыру, мемлекеттік сатып алулардың тиімділігін арттыру мәселелері талқыланды. Президент қолда бар ресурстардың бәрін іскерлік белсенділікті ынталандыруға және өндірісті дамытуға бағыттау қажет екенін атап өтті.
Сонымен қатар кездесу кезінде кәсіпкерлікті қолдау бағытындағы мемлекеттік бағдарламалар жұмысының тиімділігі сөз болды. Ұлттық кәсіпкерлер палатасының басшысы жаппай кәсіпкерлік пен адами капиталды дамытуға негізделген «Үкімет бизнес үшін», «Бастау», «Жас кәсіпкер» жобаларының жүзеге асырылу барысы туралы да айтты.

///Қасым-Жомарт Тоқаев Владимир Путинмен телефон арқылы сөйлесті.  Мемлекет басшылары екіжақты ынтымақтастық пен Еуразиялық экономикалық одақ аясындағы өзара іс-қимыл мәселелерін егжей-тегжейлі талқылады.
Қазақстан Президенті екі елдің пандемияға қарсы күрес жұмыстарына оң бағасын берді. Қарағанды   қаласында «Спутник V» вакцинасының өндірісі іске қосылды. Екі елдің үкіметтері ресейлік вакцинаны Қазақстанға жеткізу туралы келісімге келді.
Өзара уағдаластықтар мен тапсырмаларды орындау мақсатында екі ел үкіметтері бір-бірімен тығыз қарым-қатынаста жұмыс істеп, нақты шешімдер қабылдап жатыр. Биыл Көкшетау қаласында Қазақстан мен Ресейдің аймақаралық ынтымақтастық форумын өткізу туралы келісім жасалды.  Ал оны өткізу формасына қатысты нақты шешім эпидемиялық жағдайға байланысты қабылданады.
Владимир Путин Қасым-Жомарт Тоқаевтың Еуразиялық экономикалық одақты одан әрі дамытуға және оның әлеуеті мен беделін нығайтуға қатысты барлық ұсыныстарымен келісті. Президенттер аталған интеграциялық бірлестіктің қызметіне қатысты мәселелерді шешу үшін өзара тығыз байланыста жұмыс істеуге уағдаласты.
Тараптар халықаралық нарықтағы бүгінгі үдерістер мен сын-қатерлерді ескере отырып, энергетика саласындағы бірлескен жұмыстарды жалғастыруға келісті.
Мемлекет басшылары екіжақты ынтымақтастық пен Еуразиялық интеграцияның негізгі проблемаларына қатысты екі елдің ұстанымдары мен көзқарастарының сәйкес келетініне көңілдері толатынын айтты.

///
	 

	Кездесу барысында ғылыми кадрларды даярлау, жастар саясаты, талантты қазақстандықтарға қолдау көрсету мәселелері талқыланды. К.Аухадиев Алматыға ерекше мәртебе беру туралы Мемлекет басшысы қабылдаған шешім елдің ірі мегаполисін дамытуға қуатты серпін беретінін атап өтті.

///Мемлекет басшысы Қасым-Жомарт Тоқаев Әзербайжан Президенті Ильхам Әлиевті туған күнімен құттықтап, әзербайжан халқының игілігі жолында атқарып жатқан мемлекеттік қызметіне сәттілік тіледі.
Қасым-Жомарт Тоқаев  Ильхам Әлиевтің екіжақты ынтымақтастықты дамытуға қосқан үлесін жоғары бағалап, Қазақстанның екі ел арасындағы стратегиялық серіктестікті нығайтуға мүдделі екенін атап айтты.
/// 
Нұрсұлтан Назарбаевты Тәжікстан Республикасының Президенті туған күнімен құттықтады.
Әңгіме барысында мемлекеттер басшылары екіжақты ынтымақтастықтың өзекті мәселелерін, сондай-ақ Қазақстан Президентінің Душанбе қаласына биылғы күзге болатын ресми сапарын талқылады.
Әңгімелесуге тәжік тарапы бастамашы болды.
 
///Кездесу барысында еліміздегі білім мен ғылымның дамуына, қоғамдағы соңғы уақыттарда болып жатқан өзгерістер мен ұрпақ тәрбиесіне қатысты мәселелер талқыланды.
Сонымен қатар қазақ тілін дамыту және латын әліпбиіне көшу жөнінде ой-пікірлер мен ұсыныстар айтылды.     


///
	 

	29 қыркүйекте Қазақстан Президенті Астраханьда (Ресей Федерациясы) өтетін Каспий маңы мемлекеттері басшыларының төртінші саммитіне қатысады деп жоспарлануда.

	Іс-шараға сондай-ақ Әзербайжан Президенті Ильхам Әлиев, Иран Президенті Хасан Рухани, Ресей Президенті Владимир Путин және Түрікменстан Президенті Гурбангулы Бердымұхамедов қатысады. 
///
	 

	Мемлекет басшысы балабақшаның қызметімен танысты және «Ботақан» балалар тобында болды.  

	 «Теңізшевройл» ЖШС қаражатына салынған балабақшада 2 жастан 6 жасқа дейінгі балалар Монтессори бағдарламасына сәйкес және Халықаралық Бакалавриат бастауыш мектебінің ықпалдасқан жүйесі бойынша тәрбиеленеді.

	«Мирас» балабақшасында музыка, спорт және би залдарымен, ойын алаңдарымен, кітапханамен, қазақ мәдениетінің орталығымен, қолданбалы өнердің, ағылшын және орыс тілінің  халықаралық стандартқа сай кабинеттерімен жабдықталған.

	Балабақшаның 16 тобында 350 бала тәрбиеленеді. 110 адам жұмыспен қамтылған. 

///Кездесу барысында Мемлекет басшысы Әділет министрлігінің 2016 жылғы қызметі туралы есебін тыңдап, алдағы жұмыс жоспарларымен танысты.
Қазақстан Президентіне заң жобасын жасау жұмыстары жоспарының орындалуы жөнінде мәлімет берілді. Бұл ретте ел Парламентінің қарауына 18 заң жобасы енгізілген. М.Бекетаевтың мәліметі бойынша, биылғы екінші тоқсаннан бастап 28 заң жобасын ұсыну жоспарлануда.
Елбасы мемлекеттік орган қызметінің нәтижелеріне оң баға берді.
Осы орайда Нұрсұлтан Назарбаев Әділет министрлігі алдында тұрған, ұлттық заңнаманы қалыптастыруға белсене атсалысу, заңнамалық және өзге де нормативтік құқықтық актілерге құқықтық сараптама мен талдау жүргізу, еліміздің халықаралық аренадағы қызметін құқықтық тұрғыдан қамтамасыз ету және зияткерлік меншік құқығын қорғау сияқты бірқатар маңызды міндеттерді айқындады.
Әділет министрі Мемлекет басшысына заң шығару және үйлестіру жұмысы, ашық форматтағы заң шығару жұмыстары жөніндегі ведомствоаралық комиссия қызметі туралы баяндады. Атап айтқанда, бұл ведомствоаралық комиссия жұмысының үдерісін журналистерге онлайн режімінде бақылауға, сондай-ақ отырыстардың қорытындысы бойынша БАҚ үшін брифинг ұйымдастыруға мүмкіндік береді.
Кездесу қорытындысы бойынша Қазақстан Президенті бірқатар нақты тапсырма берді.

///Мемлекет басшысы жеделхатта Нарендра Модиді Қазақстан халқының және жеке өзінің атынан Үндістан Республикасының Премьер-Министрі лауазымына қайта сайлануымен құттықтап,  «Бхаратья Джаната» партиясының басым жеңісі, Үндістан халқының оған деген сенімі мен қолдауын көрсететінін айтқан. 
«Сіздің көшбасшылығыңыз бен қабілетіңіздің арқасында Үндістан өзінің әлеуметтік-экономикалық дамуында жаңа жетістіктерге жетіп, халықаралық беделін нығайта түседі деп сенемін. Қазақстан мен Үндістанның достас халықтарының игілігі үшін стратегиялық ынтымақтастығымызды тереңдете беруге дайын екенімізді жеткіземін», – делінген жеделхатта.  
Соңында Қасым-Жомарт Тоқаев Үндістан Премьер-Министрінің қызметіне табыс,  халқына бейбіт өмір мен береке тіледі.
/// 
Іс-шараға Парламент депутаттары, Үкімет мүшелері, мемлекеттік органдар мен дипломатиялық корпус, зиялы қауым және іскерлік орта, мәдениет пен білім беру саласы өкілдері қатысты.
Мемлекет басшысы өз сөзінде небәрі 17 жасқа толған ел астанасының қазірдің өзінде бай әрі даңқты тарихы бар екенін айтты.
– Бүгінде елдің бас қаласы тек бірегей ғимараттарымен ғана емес, қайталанбас өзіндік ахуал-тынысымен де ерекшеленеді. Астананың өз «гравитациясы» бар, ол таланттарды, жаңа жобаларды, қаржылық, зияткерлік және әлеуметтік капиталды өзіне тартып тұрады. Осында өмір сүруге, өз болашағын осында бедерлеуге ұмтылғандар барған сайын көбеюде. Астана халқының саны күткендегінің бәрінен де асып түсіп, миллионға жуықтап қалды. Бұл ретте қаланың елге берері де көбейе түсуде. Бүгінде Астана –  республикалық бюджеттің донорына айналған өңірдің бірі, – деді Қазақстан Президенті.
Нұрсұлтан Назарбаев елдің әлеуметтік және экономикалық өміріне тигізіп отырған елорданың оң ықпалын атап өтті.
– Астана қазірдің өзінде тек елдің ғана емес, Орталық Азия өңірінің білім беру және медицина хабы рөліне ие болып отыр. «Нұрлы жол» бағдарламасын жүзеге асыру елдің барлық өңірін елордаға жақындата түсуде. Жаңа Жібек жолы жобасы Қазақстанды Еуразия құрлығының орталық мемлекетіне айналдырады. «ЭКСПО-2017» халықаралық көрмесін өткізу еліміздің технологиялық көшбасшылығын қамтамасыз етіп, әлемге Қазақстанның баламалы энергетика саласындағы жетістіктерін әйгілейді. «Астана» халықаралық қаржы орталығын құру – тағы бір өршіл бастамамыз. Ол Астананың ғана емес, бүкіл республиканың көп жылдарға арналған даму бағытын айқындап береді. «Локальды көшбасшылық және жаһандық бәсекеге қабілеттілік» – біз ұстанатын формула осы. Көріп отырғанымыздай, Астанада қазірдің өзінде осы жоспарды жүзеге асыру үшін жұмыс жүргізілуде, – деді Мемлекет басшысы.
Сонымен қатар, Қазақстан Президенті мерекеге өзінің жеке басының қатысы жөніндегі ойымен бөлісті.
– Қала күні де адамның туған күні сияқты – ол тек мерекелеуге себеп қана емес, есеп беріп, қорытынды жасаудың да бір мүмкіндігі. Мен үшін мерейтой жеке басымның мерекесі болған кезең әлдеқашан артта қалды. Менің бүкіл жұмысым мен бар өмірім елмен етене байланысты. Мен үшін Қазақстанның, оның елордасының және әрбір өңірінің жаңа табысынан артық құттықтау жоқ және болмақ емес, – деді Нұрсұлтан Назарбаев.
Сондай-ақ, Мемлекет басшысы Астананы одан әрі дамытуға атсалысқандары үшін қатысушыларға алғыс айтты.
– Бұл жерде жаңа және бірегей Еуразия мәдениеті қалыптасады, жастар бәсекеге лайық білім алады, болашаққа сеніммен қадам басатын жаңа отбасылар құрылады. Бірлігіміздің, еңбексүйгіштігіміздің, табандылығымыздың арқасында біздің алға қойған барлық мақсатымызға жететінімізге сенімдімін, – деді Қазақстан Президенті.
Соңында Нұрсұлтан Назарбаев барша қазақстандықтарды мерекемен құттықтап, игілік пен бақ-береке тіледі.
 
 
 

///
	 

	Қазақстан Республикасы Президентінің Баспасөз қызметі Мемлекет басшысының 2014 жылғы БАҚ саласындағы сыйлықтары мен гранттарын, сондай-ақ Алғысын алуға үміткерлерден ұсыныстар қабылдау басталғанын хабарлайды.

	Сыйлықтар мен гранттар алуға үміткерлерді бұқаралық ақпарат құралдары, шығармашылық одақтар, қоғамдық бірлестіктер, мемлекеттік органдар ұсына алады.

	Алғыс жариялауға шығармашылық ұжымдарды шығармашылық одақтар, қоғамдық бірлестіктер, мемлекеттік органдар ұсына алады.

	Әрбір бұқаралық ақпарат құралы, шығармашылық одақ, қоғамдық бірлестік, мемлекеттік орган сыйлықтар мен гранттар алуға екі үміткер ғана ұсынуға құқылы.

	Сыйлықтар, гранттар алуға үміткерлердің және Алғыс жариялауға шығармашылық ұжымдардың өзін-өзі ұсынуына жол берілмейді.

	Сыйлықтар немесе гранттар алуға бұқаралық ақпарат құралының, шығармашылық одақтың, қоғамдық бірлестіктің, мемлекеттік органның ресми бланкісіне жазылған, бірінші басшы немесе оның орнындағы адам қол қойған (А4 форматтағы көлемі 2 парақтан аспайтын) ұсыныс жолданады. Оған мынадай құжаттар қоса ұсынылады:

	- сыйлықтар немесе гранттар алуға ұсынылған үміткердің аты, әкесінің аты, тегі және шығармашылық бүркеншік есімі (егер болса), сондай-ақ атқаратын лауазымы көрсетілген негізгі жұмыс орнынан анықтама;

	- сыйлықтар немесе гранттар алуға ұсынылған үміткердің шығармашылық қызметінің қысқаша сипаттамасы;

	- жарияланымдар мәтіндері немесе аудио және (немесе) бейнематериалдар;

	- негізгі жарияланымдарының тізімі және (немесе) олардың көшірмелері.

	Алғыс жариялауға шығармашылық одақтың, қоғамдық бірлестіктің, мемлекеттік органның ресми бланкісіне жазылған бірінші басшы немесе оның орнындағы адам қол қойған бұқаралық ақпарат құралының қызметі туралы (А4 форматтағы көлемі 2 парақтан аспайтын) ұсыныс ұсынылады;

	Конкурсқа мән-маңызы жоғары негізгі жарияланымдар немесе аудио және (немесе) бейнематериалдар ұсынылады. Қарауға 2013 жылғы 1 маусым мен 2014 жылғы 1 маусым аралығында жарияланған және (немесе) эфирге шыққан материалдар қабылданады.

	Сыйлықтар, гранттар алуға және Алғыс жариялауға ұсынылған материалдар мен құжаттар қайтарылмайды.

	Кітаптар БАҚ саласындағы наградалар алуға ұсынылған материал ретінде қарастырылмайды. Мерзімді басылымдарда жарық көрген мақалалар топтамасын ұсынуға болады.   

	Мемлекет басшысының сыйлықтарын, гранттарын алуға және Алғысын жариялауға ұсыныстарды Қоғамдық комиссияның төрағасы – Қазақстан Республикасының Мемлекеттік хатшысы Ә.Р.Жақсыбековтің атына мына мекенжай бойынша: 010000, Астана, Сол жағалау, «Ақорда» Резиденциясына 2014 жылғы 16 маусымға дейін жолдау қажет.

	 

	  Қазақстан Республикасы

	Президентінің Баспасөз қызметі
///
	 

	Қазақстан Президентіне әуежайдың 3,4 млрд. теңге көлеміндегі жеке инвестиция есебінен іске асырылатын ұшу-қону алабын қайта құрылымдау жобасы таныстырылды.  

	Бұл жобаны жүзеге асыру нәтижесінде алаптың ұзындығы 3,5 шақырымды құрайтын болады, ол қазіргі заманғы ұшақтардың барлық түрін қабылдауға мүмкіндік береді.

	Бұған қоса, әуежай иелері аяқталуы келесі жылдың көктеміне жоспарланған жолаушылар терминалына да қайта құрылымдау жұмыстарын жүргізуде. Алаңы 5,5 мың шаршы метрлік жаңа жолаушылар терминалы барлық заманауи талапқа сай келеді және жоғары деңгейде көрсетілетін қызмет пен жолаушылар ағынының айтарлықтай өсуін өзара үйлестіруге мүмкіндік береді.
///Нұрсұлтан Назарбаев Шавкат Мирзиёевті туған күнімен құттықтады.
Қазақстан Президенті Өзбекстан Президентіне зор денсаулық, бақ-береке және жаңа табыстар тіледі.
Мемлекеттер басшылары Қазақстан мен Өзбекстан арасындағы екі жақты ынтымақтастықтың қарқынды дамып келе жатқанын, сондай-ақ Орталық Азиядағы кооперациялық байланыстардың кеңейе түскенін ерекше атап өтті.
///
	 

	Елбасына жобаны жүзеге асыру барысы туралы кеңінен баяндалды. Жобаға сәйкес, қуаты жылына 1,5 миллион тонна болатын астық терминалын, сондай-ақ  негізгі жүктер мен контейнерлерге арналған, қуаты жылына 1,5 миллион тонна болатын екі терминал салу есебінен порттың жүк ауыстырып тиеу мүмкіндігін жылына 19,5 миллион тоннаға дейін ұлғайту көзделген. Жобаны жүзеге асыру нәтижесінде порттың жалпы алаңы 22 гектарға ұлғаяды. Құрылыстың бірінші кезеңін 2014 жылдың желтоқсанында аяқтау жоспарланған.

	Мемлекет басшысына сондай-ақ Каспий теңізіндегі порттың,  транскаспийлік бағыттың және Маңғыстау облысының көлік торабының инфрақұрылымын дамыту турасында баяндалды.

	Сонымен қатар, еңбек ұжымының өкілдерімен әңгімелескен Нұрсұлтан Назарбаев Қазақстанның  теңіз қақпасы ретіндегі маңызы өсе беретін портқа мемлекет тарапынан айрықша көңіл бөлініп отырғанын айтты.

	- Астраханьда өткен саммитте Каспий маңы мемлекеттерінің басшылары тарапынан Каспийдің экологиясын сақтау және осы су қоймасындағы қауіпсіздікті қамтамасыз ету мәселелерін қамтитын көптеген жайттар шешілді. Осының бәрі ынтымақтастықты нығайтуға бағытталған және ол бүкіл Каспий маңы өңірінің әрі қарайғы дамуына  серпін береді,- деді Мемлекет басшысы.



///Мемлекет басшысы Ұлы Отан соғысы қаһармандарының рухына тағзым етіп, монументке гүл шоғын қойды.
Салтанатты шара соңында Елбасы «Студенттер» саябағындағы шатырлар қалашығына барды және бұқаралық ақпарат құралдарының өкілдері алдында сөз сөйледі.
Нұрсұлтан Назарбаев соғыс ардагерлеріне алғыс айтып, оларды құттықтады, сондай-ақ жауға қарсы күресте көрсеткен ерлігі мен жанқиярлығын атап өтті.
– Соғыс ардагерлері біздің бақытты өмірімізге, тәуелсіздігімізге және аспанымыздың ашық болуына жол ашты. Біз бүгін «Отан қорғаушылар» монументіне гүл шоғын қойып, халқымыздың майдандағы және тылдағы қаһармандығы мен еңбегіне деген зор құрметімізді білдіреміз, – деді Қазақстан Президенті.
Мемлекет басшысы Екінші дүниежүзілік соғыс адамзат тарихында ондаған миллион адамның өмірі қиылған ең қанқұйлы соғыс болғанын айтты.
– Қаза тапқандардың қатарында қазақстандықтар да болды. Республикамыздың 6 миллион халқының 20 пайызы майданға аттанды. Олардың жартысы қайта оралған жоқ, – деді Нұрсұлтан Назарбаев.
Елбасы Жеңістің Қазақстан тәуелсіздігі тарихындағы маңызды рөліне тоқталып, оған ел халқының бірлігі арқасында қол жеткізілгенін атап өтті.
– Біздің ардагерлерге деген құрметіміз олардың ұлы ерлігінен кем түспеуге тиіс. Жеңіске ең алдымен еліміздегі барлық халықтың бірлігінің, бауырмалдығының және достығының нәтижесінде қол жетті. Біз қазір де осы ұранмен өмір сүріп келеміз, – деді Қазақстан Президенті.
Соңында Мемлекет басшысы барша қазақстандықтарды Жеңіс күнімен тағы да құттықтап, зор денсаулық және бақ-береке тіледі.







/// 
Іс-шара барысында экзит-полл нәтижелері жарияланған жаңалықтар шығарылымы көрсетілді. Оның қорытындысына сәйкес, президенттік сайлауда Нұрсұлтан Назарбаев ең көп дауыс жинады.  
Жиналғандарға арнаған сөзінде Қазақстан Президенті бүкіл Қазақстан халқына ризашылығын білдірді.
– Мен әрбір азаматқа, әрбір отбасыға маған ел дамуындағы бүкіл Тәуелсіздік жылдары бойы сенім артқаны және осы жолғы сайлауда қолдағаны үшін ризамын. Кезектен тыс президенттік сайлау өткізу идеясы Қазақстан халқы Ассамблеясына тиесілі. Бұл шешімді қазақстандықтар қолдады. Менің кандидатурамды ұсынғаны үшін «Нұр Отан» партиясына рахмет айтқым келеді, партия мүшелері жергілікті жерлерде белсене жұмыс жүргізді. Сондай-ақ Республикалық қоғамдық штабқа да ризамын. Оның өкілдері бүкіл республиканы аралады, халықпен кездесіп, елде жүргізіліп жатқан саясатты түсіндірді. Барлық сенімді өкілдер мен белсенділерге алғыс айтамын, – деді Мемлекет басшысы.
Нұрсұлтан Назарбаев атқарылып жатқан жұмыстарды республика азаматтарының тағы да қолдағанын атап өтті.
– Осындай жалпыға ортақ сенім болмаса, алға қойылған міндеттерді жүзеге асыру қиын болар еді. Сайлауға рекордтық қатысу көрсеткіші қазақстандықтардың бірлігін, тұрақты мемлекетте өмір сүруге деген құлшынысын, сондай-ақ мен ұсынған бағдарламаларды қолдауын көрсетті. Осының бәрі Отанымыздың болашағы мен өркендеуі үшін еселенген күш-қуатпен жұмыс істеуді міндеттейді, – деді Қазақстан Президенті.
Мемлекет басшысы қазақстандықтардың тұтастығын, дамуға және болашақ ұрпақ үшін биік мақсаттарға бірлесіп жетуге деген талпынысын көрсеткен сайлаудың  тарихи мәніне назар аударды.
– Сайлау барысында заңнама талабы толық сақталды. Сайлауды байқауға көптеген шетелдік байқаушылар мен журналистер келді. Қазақстан әлемдік қоғамдастыққа биік саяси мәдениет пен демократия қағидаттарын паш етті, сол арқылы өз деңгейін әлем алдында тағы бір сатыға көтерді, – деді Нұрсұлтан Назарбаев.
Қазақстан Президенті ел алдына қойылған ауқымды мақсаттарға жету үшін барлық мүмкіндіктер бар екенін айтты.
– Бізде білікті мамандар, жеткілікті қаржы-қаражат, саяси орнықтылық, халықтың бірлігі мен достығы бар. Біз индустрияландыру, «Нұрлы жол» бағдарламасы аясында қойылған міндеттерді орындаймыз, Қазақстанның әлемдегі дамыған 30 елдің қатарына кіруін қамтамасыз етіп, қазақстандықтардың тұрмысын жақсартамыз, – деді Мемлекет басшысы.
Соңында Нұрсұлтан Назарбаев Қазақстан халқына бақ-береке және табыс  тіледі.
Іс-шара барысында Мемлекет басшысы сондай-ақ үзеңгілестерімен және республикалық қоғамдық штаб мүшелерімен әңгімелесті.
***
Қазақстан Республикасы Президентінің сайлауы барысында Демократия институты елдің барлық өңірінде жалпыұлттық экзит-полл жүргізді. Зерттеулер 14 облысты, сондай-ақ Алматы және Астана қалаларын қамтыды. Экзит-полл сағат 7-ден 20-ға дейін 550 сайлау учаскесінде, соның ішінде 312 қалалық және 238 ауылдық сайлау учаскесінде өткізілді.  Экзит-полды ұйымдастыру және өткізу ісіне 1500-ден астам адам тартылды. Қолданылған сауалнама әдісін шетелдік және қазақстандық ғалымдар бірнеше рет сынақтан өткізген,  бұл сенімді, репрезентативті мәлімет алуға мүмкіндік береді.
Қазақстан Республикасы Президенттігіне кандидаттар бойынша  экзит-полл нәтижесі мынадай болды: Н.Назарбаевқа – 97,5%, Т.Сыздықовқа – 1,87%, Ә.Құсайыновқа  0,63% дауыс берілген.  

///
	 

	Қазақстан мен Ресейдің биылғы XI өңіраралық ынтымақтастық форумы көмірсутек саласында, соның ішінде мұнай және газ өндірісінде инновациялық технологиялар қолдану мәселесіне арналды.

	Форум отырысында сөйлеген Мемлекет басшысы мұнай қоры бойынша әлемде 12-орынды иеленетін, газ қоры жөнінен алғашқы жиырмалықтағы елдердің қатарына кіретін мұнай-газ өнеркәсібінің Қазақстан экономикасы үшін маңыздылығын атап көрсетті. Соған орай, Нұрсұлтан Назарбаев біздің еліміз үшін көмірсутек секторының дамуын айқындайтын заманауи үрдістердің өзектілігін атап өтті.

	  - Былтырдан бері мұнайды тұтыну теңгерімі дамушы экономикалар жағына қарай ауды. Дамушы елдердегі мұнай тұтынысы тарихта бірінші рет ЭЫДҰ елдерінің тұтынысынан асып түсті. Мұнай-газ саласындағы соңғы жылдардың негізгі тренді сланецті кеніштерді игеру болды. Көлбеу бұрғылау мен жер қыртысын сумен жарудың заманауи технологиялары газды да, мұнайды да өндіруге мүмкіндік береді, - деді Мемлекет басшысы.

	Нұрсұлтан Назарбаев Қазақстан мен Ресейдің көмірсутек саласындағы ынтымақтастық әлеуеті зор екенін айтты.

	- Бұл – терең және шектен тыс терең бұрғылаудың озық технологияларын өндіру мен сынау, ол біз үшін Каспий маңы ойпатында өзекті. Қазақстанның компаниялары ресейліктермен бірге өз өндірісінің жоғары технологиялық жабдықтарын ұсына алар еді, - деді Қазақстан Президенті.

	 Сондай-ақ Нұрсұлтан Назарбаевтың айтуынша, екі елге мұнай мен газдың жаңа перспективалы кеніштерін анықтау үшін геологиялық барлау саласындағы бірлескен жұмысты жандандыруға болады. Атап айтқанда, бұл ресейлік тараптың халықаралық «Еуразия» жобасын жүзеге асыруға атсалысуына қатысты.  

	- Бұл жобаның негізгі міндеті – тереңдіктегі геологиялық түзілістерді және Каспий өңіріндегі жер қыртысының геохимиясын зерттеу, уақыттық-кеңістіктегі модельді жасау, сондай-ақ ресурстарды бағалау. Қазақстан мен Ресей аумағындағы мұнай-газды Каспий маңы ойпатының ғаламат перспективалары халықаралық ірі компаниялардың зор қызығушылығын тудырады, - деп атап көрсетті Мемлекет басшысы.

	 Қазақстан Президенті мұнай саласының инфрақұрылымын дамыту үшін көлік, логистика және құрылысты ғана емес, инжиниринг, жобалау, ақпараттық технологиялар секілді жоғарытехнологиялық қызметтерді қоса қамтитын қызмет ауқымын кеңейтудегі екі елдің өзара іс-қимылының әлеуеті жоғары екенін айтты.

	Мемлекет басшысы энергетикалық секторды дамыту үшін ғылыми зерттеулердің рөлі айрықша екеніне тоқталды.

	 - Біздің ғылыми институттарымызға бірлескен зерттеулер арқылы ауыр мұнай өндірісін интенсификациялау, терең судағы өндіру, сланецті мұнай, мұнай синтезін алу, балама энергетика және басқа да перспективалы бағыттармен айналысуға болады, - деді Нұрсұлтан Назарбаев.

	Мемлекет басшысының атап өткеніндей, Қазақстан мен Ресейдің мұндай бірлескен жұмыстарының нәтижелері Астанада өтетін «ЭКСПО-2017» көрмесінде ұсынылуы мүмкін.

	 Өз кезегінде Ресей Президенті өңіраралық ынтымақтастық форумы Қазақстан мен Ресейдің арасындағы серіктестік қарым-қатынастарды дамытудың маңызды құралына айналғанын айтты. 

	- Өткен 11 жыл ішінде елдеріміздің экономикалық байланыстары жаңа сапалы деңгейге шықты. Екіжақты тауар айналымы 6 еседен астам өсті. Қазақстан экономикасына келген ресейлік тікелей инвестициялар көлемі 10 есе ұлғайды. Мұндай жоғары қарқын көбіне-көп экономикаларымыздың инвестициялық ықпалдастығы арқылы қамтамасыз етілуде, - деді Владимир Путин.

	Ресей Президенті екі елдің шекаралық ынтымақтастығының деңгейін де жоғары бағалады.

	- Ресейлік субьектілердің көпшілігі Қазақстанның барлық 14 облысымен тікелей серіктестік қатынас орнатқан. 11 мыңнан астам бірлескен кәсіпорын құрылды. Өзара іс-қимыл және ынтымақтастық туралы 300-ге жуық өңір аралық келісімге қол қойылды. Ресей мен Қазақстан әлемдегі ең ұзын құрлықтық шекараға ие. Осы шекараның бойында орналасқан өңірлерге екіжақты тауар айналымның 40 пайыздан астамы тиесілі, - деп атап өтті Владимир Путин.

	 Жалпы отырыс барысында сондай-ақ Ресей тарапынан – энергетика министрі А.Новак, Орынбор облысының губернаторы Ю.Берг, Башқұртстан Республикасының президенті Р.Хамитов, Қазақстан тарапынан – энергетика министрі В.Школьник, Атырау облысының әкімі Б.Ізмұхамбетов, Ақтөбе облысының әкімі  А.Мұхамбетов баяндама жасады.

	 Қазақстан мен Ресейдің келесі ХІІ өңіраралық ынтымақтастық форумы 2015 жылы Уфа қаласында (Ресей Федерациясы) өтеді.

	
	***

	 Форум қорытындысы бойынша екі мемлекет басшыларының қатысуымен мынадай құжаттарға қол қойылды:
	 
	1. ҚР Үкіметі мен РФ Үкіметі арасында Көктемгі-Аралшы кенішіндегі мысты-колчеданды кенді игеру кезінде шекаралық аумақтағы шаруашылық қызметті жүзеге асырудың ерекшеліктері туралы келісім.
	
	2. ҚР Үкіметі мен РФ Үкіметі арасында «Байқоңыр» кешені аумағында радиожиілік спектрін пайдалану жөніндегі келісім.
	
	3. Атырау облысының әкімдігі мен Башқұртстан Республикасы Үкіметі арасындағы сауда-экономикалық, ғылыми-техникалық және мәдени ынтымақтастық туралы келісім.
	
	4. Атырау облысының әкімдігі мен Татарстан Республикасы Үкіметі арасындағы сауда-экономикалық, ғылыми-техникалық және мәдени ынтымақтастық туралы келісім.

	5. «БИПЭК АВТО-АЗИЯ АВТО» (ҚР)  Компаниялар тобы мен «АВТОВАЗ» ААҚ (РФ) арасындағы стратегиялық ынтымақтастықты дамыту туралы келісім.
	
	 



///Мемлекет басшысы «Ақорда» резиденциясында жазушы-драматург Роза Мұқанова мен Философия, саясаттану және дінтану институтының директоры Ақан Бижановты қабылдады.
Роза Мұқанова Мемлекет басшысына Қазақ ұлттық өнер университетінің жас мамандарды даярлау бағытында атқарып жатқан жұмыстары жайында айтты. Әңгімелесу барысында отандық драматургия мен театр өнерін дамытудың өзекті мәселелері талқыланды.
Ақан Бижанов Президентке Философия, саясаттану және дінтану институтының жұмысы туралы баяндап, Қазақстан ғылымының, идеологиясы мен мәдениетінің қазіргі ахуалы мен даму перспективалары жөніндегі ой-пікірімен бөлісті. 
Сонымен қатар кездесу кезінде Әл-Фарабидің 1150 және Абай Құнанбайұлының 175 жылдық мерейтойларын өткізуге дайындық мәселелері сөз болды.
Қасым-Жомарт Тоқаев Қазақстанды әлеуметтік-саяси жаңғырту, сондай-ақ, өскелең ұрпақтың бойында ұлттық құндылықтарды қалыптастыру барысында Әл-Фараби мен Абай Құнанбайұлының ғылыми және рухани мұраларын негізге алудың маңызды екенін атап өтті.
 

///
	Мемлекет басшысына өңірдегі мектепке дейінгі білім және орта білім беру ісін дамыту, сондай-ақ білім беру нысандары құрылысын жүзеге асыруды қамтитын бағдарламаларды іске асырудың негізгі нәтижелері туралы баяндады. Нұрсұлтан Назарбаев облыста апатты жағдайдағы мектептерді және үш ауысыммен оқытуды жою жөніндегі жүйелі жұмыстарды бұдан әрі жалғастыру қажеттігіне назар аударды.

	«Інжу» білім беру мекемесі «Балапан» бағдарламасы аясында мемлекет-жекеменшік серіктестігі негізінде салынған, оған 280 орынға арналған балабақша, 80 орынға арналған бастауыш мектеп-гимназия кіреді.

	Кешенде оқу қазақ, орыс және ағылшын тілдерінде жүргізілетін 12 топ және 4 сынып ашылған. Онда барлығы 12 педагог және 36 тәрбиеші еңбек етеді.

	Екі қабатты үш корпустан тұратын кешен ғимаратын салу кезінде 128 жаңа жұмыс орны ашылды, жобаның құны – 650 млн. теңге.   

/// 
Кездесу барысында Мемлекеттік хатшы Қазақстан мен ЕҚЫҰ арасындағы ынтымақтастық жоғары деңгейде екенін, оған еліміздің 2010 жылы аталған Ұйымға төрағалық етуі айқын дәлел болатынын атап өтті.
Алдағы жылдары Қазақстанның ЕҚЫҰ-дағы қызметінің басым бағыттарының бірі «Қауіпсіздік қоғамдастығы жолында» деп аталатын Астана  декларациясында  белгіленген Еуроатлантикалық және Еуразиялық қауіпсіздік қоғамдастығын құру жөніндегі стратегиялық мақсатқа қол жеткізу болып табылады.
Сонымен қатар, тараптар  әлеуметтік-гуманитарлық дамудың, сот үстемдігін және адам құқығын қамтамасыз етудің, этносаралық қарым-қатынасты үйлестірудің, гендерлік теңдікті қамтамасыз етудің бірқатар мәселелері бойынша өзара іс-қимылдың жай-күйі мен келешегін талқылады.
Г.Әбдіқалықова Астанадағы ЕҚЫҰ бағдарламалары Офисінің жұмысында Қазақстанның мүдделері ескерілетін ынтымақтастықтың басым салаларына назар аударудың маңыздылығына  тоқталды.
Мемлекеттік хатшы ЕҚЫҰ Тұрақты Кеңесінің 2014 жылғы 18 желтоқсандағы Вена отырысында 2015 жылдың 1 қаңтарынан бастап Астанадағы ЕҚЫҰ орталығы Астанадағы ЕҚЫҰ бағдарламалары Офисі болып қайта құрылатыны туралы №1153 шешімі қабылданғанына тоқталды.
ЕҚЫҰ бағдарламалары Офисінің мандаты Қазақстанда орталық және жергілікті мемлекеттік органдармен  және ведомстволармен ықпалдаса отырып, қауіпсіздіктің үш өлшеміне (әскери-саяси, экономикалық-экологиялық, гуманитарлық) қатысты түрлі жобалар жүргізуді қарастырады.
Атап айтсақ, Офистің қызмет аясына қару-жарақты бақылау, шекараларды басқару, лаңкестікке және адам саудасына, қаруға және есірткіге қарсы күресті қоса есептегенде қауіпсіздік, сондай-ақ экономика-экологиялық мәселелер, адам құқығы және сот үстемдігі, құқық және БАҚ еркіндігі мәселелері енеді.
Кездесудің қорытындысы бойынша тараптар Қазақстан мен Астанадағы ЕҚЫҰ бағдарламалары Офисінің қолданыстағы жобалары аясындағы жұмысты жалғастыру туралы уағдаластыққа қол жеткізді.
///Қасым-Жомарт Тоқаевқа «Ардагерлер ұйымы» республикалық қоғамдық бірлестігінің атқарып жатқан жұмысы туралы, атап айтқанда, «Медиация туралы» Заңға сәйкес қолға алынған «Дәнекер» жобасы бойынша жасалған шаралар жөнінде мәлімет берілді. Сонымен қатар «Ардагерлер ұйымы» мен ҚР Кәсіподақтар федерациясының бірлескен жобалары жайында айтылды.
Қазақстан Президентіне Ұлы Отан соғысындағы жеңістің 75 жылдық мерекесіне әзірлік барысы, «Ардагерлер туралы» Заңның жобасы туралы да баяндалды.
Қасым-Жомарт Тоқаев «Ардагерлер туралы» Заңды тиянақты дайындауды, Президент Жолдауынан туындайтын мәселелерге ардагерлер белсенді араласып, елдегі қолға алынған реформаларды халыққа жан-жақты насихаттауды тапсырды. 
///
	 

	Қазақстан Президенті Шанхай ынтымақтастық ұйымына мүше мемлекеттер басшылары кеңесінің отырысына қатысу үшін Душанбе қаласына келді.

	Сондай-ақ сапар аясында шетел мемлекеттерінің басшыларымен бірқатар екіжақты кездесулер өткізу жоспарланған.
///Мемлекет басшысы жеделхатта Нарендра Модиді Қазақстан халқының және жеке өзінің атынан Үндістан Республикасының Премьер-Министрі лауазымына қайта сайлануымен құттықтап,  «Бхаратья Джаната» партиясының басым жеңісі, Үндістан халқының оған деген сенімі мен қолдауын көрсететінін айтқан. 
«Сіздің көшбасшылығыңыз бен қабілетіңіздің арқасында Үндістан өзінің әлеуметтік-экономикалық дамуында жаңа жетістіктерге жетіп, халықаралық беделін нығайта түседі деп сенемін. Қазақстан мен Үндістанның достас халықтарының игілігі үшін стратегиялық ынтымақтастығымызды тереңдете беруге дайын екенімізді жеткіземін», – делінген жеделхатта.  
Соңында Қасым-Жомарт Тоқаев Үндістан Премьер-Министрінің қызметіне табыс,  халқына бейбіт өмір мен береке тіледі.
/// 
Кездесу барысында команияның Қазақстандағы қызметі, бірлескен жобаларды жүзеге асыру мәселелері, сондай-ақ ынтымақтастықты дамыту келешегі талқыланды.  


///
	 

	Е.Арын Қазақстан Президентіне өңірдің әлеуметтік-экономикалық жағдайы және қыркүйекте Павлодарда өтеді деп жоспарланып отырған Қазақстан мен Ресей өңіраралық ынтымақтастық форумына дайындық барысы туралы баяндады.

	Мемлекет басшысы кездесудің қорытындысы бойынша нақты тапсырма берді.    

	 

	 

	
///
	 

	Мемлекет басшысының Жарлықтарымен:

	Ержан Хозеұлы Қазыханов Қазақстан Республикасының Ұлыбритания және Солтүстік Ирландия Құрама Корольдігіндегі Төтенше және Өкілетті Елшісі қызметіне тағайындалды;

	Қайрат Қуатұлы Әбусейітов Қазақстан Республикасының Норвегия Корольдігіндегі Төтенше және Өкілетті Елшісі қызметіне тағайындалды, ол Қазақстан Республикасының Ұлыбритания және Солтүстік Ирландия Құрама Корольдігіндегі Төтенше және Өкілетті Елшісі қызметінен, Қазақстан Республикасының Ирландия Республикасындағы, Исландия Республикасындағы Төтенше және Өкілетті Елшісі қызметін қоса атқарудан босатылды.

	***

	Мемлекет басшысының Жарлығымен Асқар Сағиұлы Тәжиев Қазақстан Республикасының Норвегия Корольдігіндегі Төтенше және Өкілетті Елшісі қызметінен босатылды.

	***

	Мемлекет басшысының Өкімімен Ерлік Әбдірақымұлы Кененбаев Қазақстан Республикасы Президентінің Әкімшілігі Құқық қорғау жүйесі бөлімінің меңгерушісі қызметіне тағайындалды, ол Қазақстан Республикасы Ішкі істер министрінің орынбасары қызметінен босатылды.
///Кездесу барысында Анар Жайылғанова Қасым-Жомарт Тоқаевқа «Президенттің кадрлық резервін» жасақтаудың негізгі аспектілері жөнінде егжей-тегжейлі баяндады.
Мемлекет басшысы аталған бастаманы жүзеге асырудың ерекше маңыздылығын атап өтіп, жалпы іріктеу үдерісінің барынша ашық болуын қамтамасыз етуді және барлық мүдделі тұлғалардың онлайн-платформа арқылы қатысуына жағдай жасауды тапсырды. 


///
	 

	Жеделхатта автокөлік апаты салдарынан адамдардың қаза тапқаны туралы қайғылы хабарды Қазақстан Президентінің терең күйзеліспен қабылдағаны атап көрсетілген.

	«Орны толмас қайғыны бөлісе отырып, Қазақстан халқының және жеке өз атымнан қаза болғандардың туған-туыстары пен жақындарына көңіл айтуымды және қолдауымды жеткізуді сұраймын», -  делінген жеделхатта.

	 
/// 
Нұрсұлтан Назарбаевты Сербия Президенті туған күнімен құттықтап, мықты денсаулық және президенттік лауазымындағы қызметіне табыс тіледі.  
Екі елдің көшбасшылары Қазақстан-Сербия достық қарым-қатынастарын одан әрі нығайту бағытындағы бірлескен тығыз жұмысқа әзірліктерін растады.
Әңгімелесуге Сербия тарапы бастамашылық етті.
///Кездесу барысында Қасым-Жомарт Тоқаевқа министрліктің қазіргі жұмыстары, негізгі бағдарламалық құжаттардың жүзеге асырылуы, сондай-ақ, берілген тапсырмалардың орындалуы жөнінде мәлімет берілді.
Асхат Аймағамбетов Білім саласын дамытудың 2020-2025 жылдарға арналған мемлекеттік бағдарламасының әзірлену барысы туралы баяндады.
Қазақстан Президенті жаңа мемлекеттік бағдарламаның мазмұны мен осы құжатта шешілуге тиісті міндеттер жөнінде өз ұсыныстарын айтты.
Қасым-Жомарт Тоқаев министрге  ұлттық университеттердің ректорларын конкурстық негізде Қазақстан Республикасы Үкіметінің қаулыларымен тағайындау туралы нормативтік құжаттар дайындауды тапсырды.   


/// 
Кездесу барысында қауіпсіздік саласындағы екіжақты ынтымақтастықтың ахуалы мен келешегі, халықаралық күн тәртібіндегі мәселелер, соның ішінде Украинаның оңтүстік-шығысындағы жағдай да талқыланды.
Тараптар Еуразиялық экономикалық одақ аясындағы экономикалық ынтымақтастықтың жекелеген мәселелерін қозғады, сондай-ақ Таяу Шығыс пен Ауғанстандағы ахуалға байланысты жаңа сын-қатерлерді талқылады.
Н.Патрушев елімізге Қазақстан мен Ресейдің Қауіпсіздік Кеңестері аппараттарының арасындағы жоспарлы консультацияларға қатысу үшін келді. 


///Әңгімелесу барысында екі жақты ынтымақтастықты дамыту, сондай-ақ Қазақстан мен Арменияның Еуразиялық экономикалық одақ және Ұжымдық қауіпсіздік шарт ұйымы аясындағы өзара ықпалдастық мәселелері талқыланды.
Телефон арқылы сөйлесуге Армения жағы бастамашы болды.
///
	 

	Жұртшылықпен кездесу барысында Қазақстан Президенті индустриялық-инновациялық даму бағдарламасының аралық нәтижелерін атап өтті.

	– Индустриялық бағдарлама аясында үш жыл ішінде – 600, биыл 150 кәсіпорын іске қосылды. 250 мың жұмыс орны ашылды, бұл біздің тұрғындар санын ескергенде өте жақсы нәтиже болып саналады. Біз бұл кәсіпорындарды іске қосу үшін 2,2 трлн. теңге жұмсадық. Бүгіннің өзінде олар 2,5 трлн. теңгенің өнімдерін беруде, яғни, іс жүзінде өзін-өзі ақтады. Индустрияландыру жай ғана аясы тар мақсат емес, оның басты міндеті – Қазақстанда, Кеден одағы елдерінде және оның аумағынан тыс жерлерде сұранысқа ие болатын өнімдер шығару. Индустрияландырудың екінші «бесжылдығы» өндіретін өнімдері нарықта сұранысқа ие болатын инновациялық нысандар, жаңа кәсіпорындар құруды қарастыратын болады, – деді Нұрсұлтан Назарбаев.       

	Мемлекет басшысы бүгінде елімізде барлық негізгі салалық бағдарламалар әзірленгеніне тоқталды.

	– Шағын және орта бизнес үшін түрлі жеңілдіктер ұсынылады. Мемлекеттің «Бизнестің жол картасы – 2020» бағдарламасы аясында мол қаражат бөлуге мүмкіндігі бар. Бүгінде біз шамамен жартысының пайыздық мөлшерлемесіне субсидия бөлеміз. Осының барлығын пайдалану керек. Сондай-ақ, мемлекет «Бизнестің жол картасы – 2020» бағдарламасы бойынша азаматтардың жаңа мамандыққа ие болып, жұмысқа орналасуына мүмкіндік береді. Денсаулық сақтау және білім беру жөніндегі салалық бағдарламалар қабылданды. Республикада мектептер мен ауруханалар құрылысы жалғасуда, өйткені, бірінші кезектегі мақсат – азаматтарды әлеуметтік қамтамасыз ету. Тұрғын үй құрылысы бағдарламасы аясында жеңілдік арқылы жекеменшік тұрғын үй сатып алу үшін жағдай жасалған, – деді Қазақстан Президенті.         

	Нұрсұлтан Назарбаев облыста жұмыс белсенді жүргізіліп жатқанын атап өтіп, әкімдіктің өңірді дамыту жөніндегі қызметіне оң бағасын берді.

	Сонымен қатар, Қазақстан Президенті индустриялық-инновациялық даму бағдарламасын қарқынды іске асыруды жалғастыру қажеттігіне назар аударып, зор келешегі бар ауыл шаруашылығы мәселелерімен кешенді түрде айналысуды, сондай-ақ жол бойындағы апаттарды азайтуға бағытталған алдын алу жұмыстарын жүйелі жүргізіп, оған қатысты көзқарасты қатайтуды тапсырды.        

	Кездесуде Жамбыл облысының әкімі Қ.Бозымбаев сөз сөйлеп, өңірдің әлеуметтік-экономикалық дамуы мен негізгі мемлекеттік бағдарламалардың іске асырылуының барысы жөнінде баяндады.

	Нұрсұлтан Назарбаев индустриялық-инновациялық даму бағдарламасы аясында биыл іске қосылған «ҚазФосфат» ЖШС күкірт қышқылы зауытының жұмысымен танысты. Кәсіпорын Германия, Чехия, Ресей Федерациясы, Жапония және Қазақстан шығаратын заманауи жабдықтармен жабдықталған, оның қуаты – жылына 600 мың тонна күкірт қышқылын өндіру. Зауытта 138 адам тұрақты жұмыспен қамтамасыз етілген.

	 


///Кездесуде Елбасы мәртебелі мейманға қошемет білдіріп, алдағы президент сайлауына тәуелсіз бақылаушы ретінде келгені үшін алғыс айтты. 
– Сайлауға бақылаушы ретінде келгеніңіз үшін рахмет. Сіз бұған дейінгі сайлау науқанына да қатысып, жұмысымызды жоғары бағалаған едіңіз. Сізге деген ризашылығым зор, – деді Қазақстанның Тұңғыш Президенті.
 
Қазақстан Республикасының Тұңғыш Президенті – Елбасының Баспасөз қызметі

///Кездесу барысында тараптар Қазақстан мен Ядролық сынақтарға жалпыға бірдей тыйым салу туралы шарт ұйымы арасындағы өзара ықпалдастықты, соның ішінде жаһандық қауіпсіздікті нығайтуға байланысты Елбасы Нұрсұлтан Назарбаевтың халықаралық бастамаларын одан әрі ілгерілету мәселесін талқылады.
Қазақстан Президенті Лассина Зербоны «Ядролық қарусыз әлем және жаһандық қауіпсіздік үшін Назарбаев сыйлығына» ие болуымен құттықтап, оның ядролық қарусыздану және ядролық қаруды таратпау ісіне қосқан зор үлесін атап өтті.
– Сіздің күш-жігеріңіздің арқасында Ядролық сынақтарға жалпыға бірдей тыйым салу туралы шарт ұйымының абыройы арта түсті. Сіздің ұйымыңыз халықаралық аренада зор беделге ие. Біз Ядролық сынақтарға жалпыға бірдей тыйым салу туралы шарт ұйымының басшысы қызметіндегі жемісті еңбегіңізге ризашылық білдіреміз, – деді Мемлекет басшысы.
Лассина Зербо Қасым-Жомарт Тоқаевқа Ядролық сынақтарға жалпыға бірдей тыйым салу туралы шарт ұйымының жұмысына қолдау көрсеткені үшін алғыс айтты, сондай-ақ өзара күш жұмылдыра отырып, алдағы уақытта ядролық қарусыз әлем орнату жөніндегі мақсатқа қол жеткізетініне сенім білдірді.



///«ExxonMobil» компаниясының президенті Д.Вудс, «Total E&P» компаниясының президенті А.Брейяк, «Royal Dutch Shell» компаниясының бас атқарушы директоры Б.ван Берден және  «Eni» компаниясының барлау және өндіру жөніндегі бас директоры А.Велла қатысқан кездесуде Қазақстанның мұнай-газ саласындағы әріптестікті дамыту мәселелері талқыланды.
Мемлекет басшысы барлық мәселелерді, соның ішінде экологиялық түйткілдерді шешу үшін бірлесе күш жұмсаудың маңыздылығын атап өтті.
– Қазақстан Үкіметі мен Шетелдік инвесторлар кеңесі ынтымақтастығымыздың аясын кеңейтуге қатысты барлық мәселені қарастыруға дайын, – деді Нұрсұлтан Назарбаев.
«ExxonMobil», «Total E&P», «Royal Dutch Shell» және «Eni» компанияларының басшылары республикада қолайлы инвестициялық жағдай жасалғаны үшін Қазақстан Президентіне алғыс айтып, Тәуелсіздік мерейтойының құрметіне орай мұнай құйылған символдық сауыт, сондай-ақ 25 мың голланд қызғалдағы түйнегіне арналған сертификат табыс етті.
Соңында Мемлекет басшысы бірлескен жобаларды жүзеге асырушыларға  табыс тілеп, өзара тиімді ынтымақтастықтың жалғаса беретініне сенім білдірді. 


///
	 

	Кездесу барысында Нұрсұлтан Назарбаев пен Владимир Путин сауда-экономика, инвестиция және отын-энергетика салаларындағы екіжақты ынтымақтастықтың кең ауқымды мәселелерін талқылады.

	Қазақстан мен Ресей көшбасшылары халықаралық және өңірлік құрылымдар аясындағы, соның ішінде Еуразиялық экономикалық одақ және Кеден одағы аясындағы өзара іс-қимыл мәселелеріне айрықша назар аударды.

	Мемлекет басшылары Астрахань қаласындағы Каспий маңы мемлекеттерінің саммиті табысты болғанын да атап өтті.

	Қазақстан Президенті екі елдің алдағы ХІ өңіраралық ынтымақтастық форумы өзара тиімді қарым-қатынастарды дамыту жолындағы кезекті қадам болатындығына сенім білдірді.

	- Бүгін біз өңіраралық форум өткіземіз, оның аясында түрлі салалардағы келісімдерге қол қойылатын болады. Қазір елдеріміздің арасындағы өзара тауар айналымы аздап төмендеп отыр, бірақ мұны мен уақытша құбылыс деп ойлаймын. Біздің Еуразиялық экономикалық одақ толық қуатында жұмыс істейтініне сенімдімін, ол бәрімізге ортақ пайда әкеледі, - деді Қазақстан Президенті.

	Өз кезегінде Владимир Путин Форумға қатысуға шақырғаны үшін Нұрсұлтан Назарбаевқа алғысын айтты.

	- Ресей мен Қазақстанның арасында тарихи байланыстар орныққан. Бізді біріктіріп тұрған мыңдаған дәнекерліктер дамуымызғаа, бір-бірімізге қолдау көрсетуге септігін тигізуде, - деп атап өтті Ресей Президенті.

	Нұрсұлтан Назарбаев пен Владимир Путин сондай-ақ халықаралық күн тәртібіндегі өзекті мәселелерге қатысты да пікір алмасты.

	Сонымен қатар, мемлекет басшылары Қазақстан мен Ресейдің 60-қа жуық компаниясы қатысқан «Көмірсутек саласындағы инновациялар» көрмесін аралап көрді. 



///«Ақорда» резиденциясында Премьер-Министрдің, Президент Әкімшілігі басшылығының, Қауіпсіздік Кеңесі хатшысының, Бас прокурордың, Ұлттық қауіпсіздік комитеті төрағасының, Ішкі істер, Ақпарат және қоғамдық даму, Денсаулық сақтау министрлерінің қатысуымен Алматы әуежайы маңындағы жолаушылар ұшағының апатына байланысты шұғыл кеңес өтті.
Қасым-Жомарт Тоқаев Қазақстан халқының және жеке өзінің атынан қаза болған азаматтардың отбасылары мен жақындарына көңіл айтты. Жиынға қатысушылар қайтыс болғандарды бір минут үнсіздікпен еске алды.
Мемлекет басшысы Премьер-Министр Асқар Маминнің, Бас прокурор Ғизат Нұрдәулетовтің, Ішкі істер министрі Ерлан Тұрғымбаевтың және Денсаулық сақтау министрі Елжан Біртановтың есептерін тыңдады.
Қасым-Жомарт Тоқаев Үкіметке Алматы қаласы мен Алматы облысы әкімдіктерімен бірлесіп қаза болған азаматтардың отбасыларына 4 миллион теңге көлемінде материалдық көмек көрсетуді тапсырды. Қайтыс болғандардың жақындарына жан-жақты психологиялық және медициналық қолдау көрсетіледі. Сонымен қатар зардап шеккендердің барлығына қажетті көмек беріледі.
28 желтоқсанды жалпыұлттық аза тұту күні деп жариялаған Президент еліміздегі мемлекеттік туларды төмен түсіруге және барлық ойын-сауық шараларын тоқтатуға тапсырма берді.
Мемлекет басшысы кеңес барысында:
–  Ұшақ апатына соқтырған себептерді сапалы әрі объективті түрде тексеруге;
– «Қазақстанның авиациялық әкімшілігі» акционерлік қоғамын білікті мамандармен қамту жұмыстарын толық аяқтау шараларын қабылдауға;
– Қауіпсіздік талаптарына сәйкестендіру үшін барлық әуе компанияларының жұмыстары мен авиациялық инфрақұрылым нысандарын тексеруге тапсырма берді.
Бас прокуратура мен Ішкі істер министрлігіне қозғалған қылмыстық іс аясында ұшақ апатына соқтырған себептерді анықтау, кінәлілерді заңға сәйкес жауапкершілікке тарту, сондай-ақ, Алматы әуежайының аумағына жақын орналасқан жеке құрылыстардың заңдылығын зерттеу жөнінде шара қабылдауды тапсырды.
 


///Іс-шара бағдарламасында алғашқы болып сөз сөйлеген Қазақстан Президенті Қасым-Жомарт Тоқаев 2030 жылға дейінгі орнықты даму мақсаттары адамзат үшін бәрі тең дәрежеде әлеуметтік, технологиялық және экономикалық жетістіктердің игілігіне ие бола алатын кемел келешекке жетудің нақты жол картасын ұсыну екенін атап өтті.
Мемлекет басшысы Қазақстан халықаралық қоғамдастықтың орнықты даму мақсаттарына қол жеткізу жөнінен артта қалып бара жатқанына алаңдаушылық білдіретінін мәлімдеді. Қасым-Жомарт Тоқаев алдағы онжылдықта тиісті нәтижеге қол жеткізу мақсатында нақты шешім қабылдау қажеттігін айтты.
Қазақстан Президенті еліміздің экономикалық, әлеуметтік және экологиялық саясаты 2030 жылға дейінгі орнықты даму мақсаттарына толықтай сәйкес келетінін атап өтті. Мемлекет басшысы Қазақстанның инклюзивті қоғам құруға, орнықты экономикалық өсім мен таза экологияны қамтамасыз етуге, одан да тиімді әрі есеп беретін институттар құруға қол жеткізе алатынына сенім білдірді.
Мемлекет басшысы осы міндеттерді жүзеге асыру аясында негізгі мақсаты үкімет пен халық арасындағы диалогты қамтамасыз етуді көздейтін «Халықтың үніне құлақ асатын мемлекет» құру тұжырымдамасының қолға алынғаны туралы айтты.
Сонымен қатар, Қасым-Жомарт Тоқаев білім жүйесін жаңғыртудың, сондай-ақ жасыл және цифрлық экономиканы, инфрақұрылымды дамытудың маңыздылығына баса назар аударды. Оның пікірінше, бұл бағыттар барша адамзаттың өркендеуі мен экономикалық жетістіктерге жетудің қуатты қозғаушы күші болмақ.
Қазақстан Президенті біздің елдің тәжірибесінде орнықты даму мақсаттарының 80 пайызы Қазақстанның стратегиялық бағдарламаларында қамтылғанын атап өтті.
– 2018 жылы Қазақстан БҰҰ институттарымен өзара тығыз іс-қимыл жасай отырып, Орнықты даму мақсаттарына қол жеткізуге ықпал ететін «институционалдық архитектура» енгізді, оның ішінде Басқарушы кеңес құрылды. Орнықты даму мақсаттары жөнінен өткен алғашқы форум 2019 жылғы Астана экономикалық форумының негізгі іс-шарасына айналды. Биыл шілде айында біз алғаш рет Қазақстанның ерікті түрдегі ұлттық шолуын ұсындық, – деп атап өтті Қасым-Жомарт Тоқаев.
Мемлекет басшысы Орнықты даму мақсаттарының әлемдік үдерістерге ықпалын ескере отырып, оны жекелеген санаттардың немесе елдерде жүзеге асырудан қол жеткізетін жетістікке қанағат тұтып қарап отыруға болмайтынын айтты.
Қасым-Жомарт Тоқаев Орнықты даму мақсаттарының өңірлік және халықаралық деңгейдегі жетістіктеріне Қазақстанның белсенді атсалысып жатқанына тоқталды.
Мемлекет басшысының пікірінше, біріншіден, Орнықты даму мақсаттарына бөлінетін қаржы ресурстарының тиімді жұмсалуын қамтамасыз ету қажет.
Екіншіден, Қасым-Жомарт Тоқаев Қазақстанның Тұңғыш Президенті Нұрсұлтан Назарбаевтың бастамасымен құрылған шөлейттену, жасыл желекті қалпына келтіру, эрозия, тұздану, сондай-ақ әлеуметтік қауіпсіздікті қамтамасыз ету мәселелерін шешуге бағытталған Азық-түлік қауіпсіздігі жөніндегі ислам ұйымы мақсаттарының маңыздылығын атап өтті. Ол жақын болашақта ИЫҰ-на мүше 57 мемлекеттің барлығы осы бастамаға қосылатынына сенім білдірді.
Тағы бір пәрменді шара ретінде Президент Орталық Азия мемлекеттері мен Ауғанстан үшін Орнықты даму орталығын құруды атап өтті. Оның айтуынша, бұл Орнықты даму мақсаттарын тек Қазақстанда ғана емес, сонымен қатар басқа да Орталық Азия мемлекеттері мен Ауғанстанда жүзеге асыруды жеделдететін еді.




///
	 

	Кездесуде Қазақстан мен Қытай арасындағы басымдығы бар салалардағы ынтымақтастықтың қазіргі ахуалы мен оны нығайту перспективалары талқыланды.

	Тараптар екіжақты ынтымақтастықтың жоғары деңгейде қалыптасқанын, сондай-ақ өңірлік құрылымдар аясындағы өзара ықпалдастықты тереңдетудің маңыздылығын атап өтті. 

	Нұрсұлтан Назарбаев пен Цзян Цзэминь Қазақстан-Қытай байланыстары екі ел халқының игілігі үшін одан әрі дами беретініне сенім білдірді.

///Нұрсұлтан Назарбаев Қазақстан жеріне келген Г.Бердімұхамедовке сәттілік тілеп, Түрікменстан басшысын таяуда өткен президент сайлауындағы жеңісімен құттықтады.
– Сайлаудан кейінгі алғашқы сапарды біздің елден бастауға шешім қабылдағаныңызды жоғары бағалаймыз. Қазақстанды түрікмен халқымен серіктестік, тату көршілік және бауырластық қарым-қатынас байланыстырады. Соның айқын дәлелі – мемлекеттеріміздің 25 жылдық тәуелсіздігі жылдарында қалыптасқан, күн тәртібіндегі өңірлік және халықаралық мәселелер бойынша өзара түсіністікке, ынтымақтастыққа негізделген қатынастар, – деді Мемлекет басшысы.
Қазақстан Президенті екі ел бір-бірінің бастамаларын өзара толық қолдайтынын атап өтті.
– Достығымыздың арқасында іске асқан бірлескен ірі жобалардың бірі – Жібек жолы бағдары бойынша Қазақстаннан Түрікменстан арқылы Иранға тартылған теміржол құрылысы. Бұл мәселе 15 мамырда Бейжіңде өтетін «Бір белдеу – бір жол» форумында кеңірек талқыланатын болады. Жоба маңызды бағдар ретінде қарастырылуда және біздің міндетіміз – осы келісімді мазмұндық жағынан толықтыра түсу, – деді Нұрсұлтан Назарбаев.    
Бұдан бөлек, Мемлекет басшысы тараптардың қол қоюы үшін әзірленген құжаттар аясында екіжақты ынтымақтастықтың басқа да мәселелерін айқындады, сондай-ақ әлемдік экономика мен саясат үшін қазіргідей күрделі кезде екіжақты қарым-қатынасты табысты дамыту үшін бүгінгі сапардың маңызды екеніне назар аударды.
Г.Бердімұхамедов Қазақстанға шақырғаны үшін Нұрсұлтан Назарбаевқа ризашылығын білдіріп, Түрікменстанның әрдайым достық, тату көршілік, өзара құрмет қағидаттарын ұстанатынын және қазіргі даму кезеңінде осы ұстанымдарды басшылыққа алып, өзге елдермен қарым-қатынас орнатып отырғанын жеткізді.
– Қауіпсіздікке, қақтығыстарды бейбіт жолмен шешуге қатысты күн тәртібінде тұрған өңірлік және халықаралық мәселелер жөніндегі біздің көзқарасымыз Қазақстан тарапының ұстанымымен үйлеседі. Біз БҰҰ Қауіпсіздік Кеңесінің тұрақты емес мүшесі болып саналатын Қазақстанның бастамаларын қолдаймыз, – деді Түрікменстан Президенті.
Г.Бердімұхамедов сауда-экономикалық, көлік-энергетикалық және мәдени-гуманитарлық салалардағы бірлескен жобалардың маңызы артып отырғанын атап өтті.
Екі мемлекеттің көшбасшылары Қазақстан мен Түрікменстанның кең ауқымды бағыттар бойынша ынтымақтастығына бұл сапардың тың серпін беретініне сенім білдірді.







///Кездесу барысында Еуразиялық экономикалық одақты дамытудың өзекті мәселелері, сондай-ақ, Нұрсұлтан Назарбаевтың еуразиялық интеграция жөніндегі идеясының 25 және Еуразиялық экономикалық одақ жөніндегі келісімге қол қойылуының 5 жылдығына орай өтетін Жоғары Еуразия экономикалық кеңесінің алдағы отырысының күн тәртібі талқыланды.
Қасым-Жомарт Тоқаев одаққа мүше елдердің көп қырлы өзара іс-қимылдарын тереңдету қажеттігіне назар аударды. 


///Кеңесте Елбасы облыстық мәслихаттың депутаттары кандидатурасын мақұлдаған өңірдің жаңа әкімі Ерлан Қошановты таныстырды.
Нұрсұлтан Назарбаев жиынға қатысушыларға арнаған сөзінде еліміздің және Қарағанды облысының экономикалық және әлеуметтік даму көрсеткіштеріне тоқталып өтті.
– Тәуелсіздік алғаннан бері бұл өңірдің экономикасы 23 есе өсті, индустрияландырудың 72 нысаны іске қосылды. Облысқа соңғы 5 жылда 1,7 триллион теңге инвестиция салынды. Апатты жағдайдағы мектептер проблемасы жойылып, үш ауысыммен білім беру мәселесі шешілуде. Жол картасы аясында 4 мыңнан астам адам жұмыспен қамтылды, – деді Мемлекет басшысы.
Қазақстан Президенті елдегі саяси реформалар үдерісіне ерекше назар аударып, президенттік вертикальді сақтаудың аспектілерінің және мемлекеттік биліктің барлық тармағының жауапкершілігін арттырудың маңыздылығын атап өтті.
Сондай-ақ, Елбасы бірқатар өзекті міндеттерді орындау қажеттігін айтып, облыс тұрғындарын елдің экономикалық жаңғыруына белсене атсалысуға шақырды.
– Инвестиция тарту үшін қолайлы жағдай туғызу керек. Қазақстан Дүниежүзілік банк рейтингінің «Бизнес жүргізу жеңілдігі» критерийі бойынша 35-орынды иеленіп отыр. Бұл – жақсы көрсеткіш, алайда бізге ең әуелі өңірлердегі жұмысты жалғастыру қажет. Біз бизнес жүргізу жеңілдігі бойынша облыстардың арнаулы рейтингін жасап, жыл сайын индустрияландыру күні табыс етілетін атаулы сыйлық тағайындаймыз, – деді Нұрсұлтан Назарбаев.
Сонымен бірге, Мемлекет басшысы кәсіпкерлік аясын кеңейту, мемлекет-жекеменшік серіктестігін дамыту, ауыл шаруашылығын субсидиялау, «Нұрлы жер» бағдарламасын іске асыру, өндірілетін өнімдегі қазақстандық үлесті арттыру, сондай-ақ ғылыми-зерттеу институттарын қатыстыру арқылы өнеркәсіп секторын инновациялық тұрғыдан дамыту шараларына назар аударды.
– Біз бәсекеге қабілетті экспорттық кәсіпорындарға негізделген индустрияландыруды жалғастыруға тиіспіз. Тауар жеткізу, қызмет көрсету және оларды тұтыну жөнінен жаһандық жүйеден орнымызды табуымыз қажет. Бұл мақсатқа трансұлттық компанияларды тарту арқылы қол жеткізе аламыз, – деді Қазақстан Президенті.
Нұрсұлтан Назарбаев елдегі әкімдер мен даму институттары басшыларының алдына отандық кәсіпорындарды одан әрі дамыту үшін инвесторлармен жұмысты жандандыру міндетін қойды.
Кездесу соңында Қарағанды облысының жаңа әкімі Қазақстан халқына және Президентіне ант берді.




///Мемлекет басшысы Қазақстан халқының және жеке өзінің атынан Киото қаласында анимациялық студияда болған өрт салдарынан көптеген адамның қаза болуына байланысты көңіл айтты.
«Қаза болғандардың туыстары мен жақындарының қайғысына ортақтасып көңіл айтамын. Өрт салдарынан зардап шеккендердің тезірек сауығып кетуіне тілектестік білдіремін», – делінген жеделхатта.
///Мемлекет басшысы Қасым-Жомарт Тоқаев Түркия Президенті Режеп Таиип Ердоғанды туған күнімен құттықтап, түрік халқының игілігі жолындағы аса жауапты мемлекеттік қызметіне табыс тіледі.
– Сіздің пәрменді көшбасшылығыңыз бен саралы саясатыңыздың арқасында Түркия өзінің тұрақты дамуын жалғастырып, азаматтарының ырыс-берекесін еселеуде, ықпалды аймақтық және халықаралық актор ретінде мерейін үстем етуде мол табыстарға қол жеткізуде. Осы тұста, еліңіздің тың белестерді бағындыруына бағытталған маңызды бастамаларыңыз бен жоспарларыңыздың лайым оңынан шығуына тілектестігімді білдіремін, – делінген жеделхатта.
Қасым-Жомарт Тоқаев Режеп Таиип Ердоғанның екі ел арасындағы бауырластық рухындағы ынтымақтастықтың жылдан-жылға өркендеуіне, стратегиялық әріптестік аясының кеңеюіне қосқан үлесін өте жоғары бағалады.
– Биік деңгейдегі мазмұнды диалог пен екіжақты қарым-қатынастарды халықтарымыздың игілігі үшін нығайта түсуге дайындығымды қуаттап, мемлекеттеріміз мүдделік танытатын күн тәртібіндегі өзекті мәселелерді талқылау мақсатында Өзіңізбен Қазақстанда жүздесетініме үміт артамын, – деп жазылған Қазақстан Президентінің құттықтауында.
Мемлекет басшысы Түркия Президентіне қажымас қайрат, зор бақыт, ал түрік халқына бақ-береке тіледі.
 
///
	 

	Кездесу барысында екіжақты ынтымақтастықты тереңдету мәселелері, сондай-ақ халықаралық күн тәртібіндегі өзекті тақырыптар талқыланды.

	Нұрсұлтан Назарбаев Қазақстанның Иранмен әрдайым өзара тиімді және жемісті ынтымақтастықты дамыту қағидатын ұстанып келгенін атап өтті.

	Өз кезегінде Х.Рухани Қазақстан Иран үшін жақын көрші әрі маңызды ел екеніне тоқталды және Қазақстан-Түркіменстан-Иран теміржолы екіжақты сауда қарым-қатынасының дамуына оң әсерін тигізеді деп үміттенетінін атап көрсетті.

	 

	 

///Мемлекет басшысы Қасым-Жомарт Тоқаев қысқа мерзімді демалысқа шықты. Президент демалыс күндерін Қазақстан аумағында өткізеді.  
///
	 

	Елбасы мұнда өңірдің ауыл шаруашылығы тауарларын өндірушілері шығаратын өнімдердің үлгілерін көрді.

	Президентке сондай-ақ өңірдегі ауыл шаруашылығының дамуы туралы баяндалып, облыс аумағында жүзеге асырылып жатқан агроөнеркәсіп кешені секторының жобалары таныстырылды.  

	Сонымен қатар Нұрсұлтан Назарбаев нысанды аралау барысында облыстың агроөнеркәсіп кешеніндегі кәсіпорындардың басшыларымен әңгімелесіп, экономиканы дамытуда ауыл шаруашылығы басымдығы бар сала болып саналатынын атап өтті.

	– Еліміздегі халықтың жартысына жуығы ауылдық жерде тұрады. Сол себепті біз ауыл шаруашылығын дамытуға айрықша көңіл бөлуге тиіспіз. Қазақстаннан басқа еш жерде мемлекет ауыл шаруашылығына осынша қаражат бөлмейді. Облыста ауыл шаруашылығы өнімдері өндірісі үшін барлық жағдай жасалған, - деді Нұрсұлтан Назарбаев.

	«Первомайский» БК» ЖШС-ның тауарлы-сүт фермасы мемлекеттік үдемелі индустриялық-инновациялық бағдарлама аясында салынған. Кәсіпорынның қуаты тәулігіне 8 тоннадан 16 тоннаға дейін сүт өнімдерін шығаруға жетеді. Фермада 42 жұмыс орны бар. 



///Қазақстан Президенті Қасым-Жомарт Тоқаев Корея Республикасының Президенті Мун Чже Иннің анасы Каң Хан Ок ханымның қайтыс болғаны туралы хабарды зор күйзеліспен қабылдады.
«Ардақты анаңыз Каң Хан Ок ханымның дүниеден озғаны туралы суыт хабарға орай, Сізге және жақындарыңызға көңіл айтып, орны толмас қайғыңызға ортақтасамын. Каң Хан Ок ханымның жарқын бейнесі мен ізгілікті істері туған-туыстарының, сондай-ақ көптеген отандастарының жүрегінде әрдайым сақталатынына сенімдімін», – делінген жеделхатта.
/// 
Іс-шараға Сыртқы істер вице-министрі А.Волков, Қазақстанның Штутгарттағы құрметті консулы Д.Халлер-Лайбле, Астана қаласы әкімінің орынбасары Е.Аманшаев, «Құлан Астана» ҚБ басқармасының төрайымы Л.Махат, мәдениет мекемелерінің өкілдері қатысты.
Іс-шараның ашылуында сөйлеген Мемлекеттік хатшы Қазақстан Президенті ұсынған Ұлт жоспарын іске асыру аясында қазақстандық біртектілік пен бірлікті, қайырымдылықтың рухани-адамгершілік құндылықтарын нығайтуға және дамытуға бағытталған «Қайырымдылық туралы» заң қабылданғанын атап көрсетті. Мемлекеттік хатшы қайырымдылықтың қоғамдағы рухани-адамгершілік мәдениеттің даму деңгейі көрсеткіштерінің бірі болып саналатынына назар аударып, іс-шараның Қазақстан мен Германия арасындағы мәдени-гуманитарлық ынтымақтастықты одан әрі кеңейту бағытындағы маңыздылығын айтты.
Іс-шара барысында 2005 жылдан бері Баден-Вюртемберг федералды жерінде еліміздің мүдделеріне өкілдік етіп жүрген Қазақстанның Штутгардтағы құрметті консулы Д.Халлер-Лайбле ерекше қамқорлыққа мұқтаж балалардың бейнелеу өнері студиясына қайырымдылық көмек (5 мың евро көлеміндегі ақшалай сертификат) берді.
Г.Әбдіқалықова «Құланшы» қазіргі заманғы өнер орталығын аралау барысында ерекше қамқорлыққа мұқтаж балаларға арналған бейнелеу өнері студиясында шұғылданатын жеткіншектердің  өнер туындылары көрмесімен танысты.
Қазақстанның белгілі суретшісі Л.Махаттың 2009 жылдан бері іске асырып келе жатқан қайырымдылық жобасының мақсаты ерекше қамқорлыққа мұқтаж балалар шығармашылығына қолдау көрсету және дамыту, олардың әлеуметтік бейімделуіне, өскелең ұрпақтың рухани-патриоттық бағытта тәрбиеленуіне көмектесу болып табылады.  
///Белгілі қоғам қайраткері, публицист Сейдахмет Құттықадаммен әңгімелесу барысында Қазақстан Республикасы Президентінің жанындағы Ұлттық қоғамдық сенім кеңесі жұмысының өзекті аспектілері, аталған диалог алаңының еліміздің әлеуметтік-саяси өміріндегі рөлі талқыланды.
Сонымен қатар, кездесуде қазіргі ішкі саяси ахуал және Орталық Азиядағы өңірлік үдерістер жөнінде сөз болды.
Қазақстанның Азаматтық альянсының президенті Асылбек Қожахметовпен өткен кездесуде азаматтық қоғамды дамыту, мемлекеттік органдар жанындағы қоғамдық кеңестердің рөлін арттыру мәселелері талқыланды.
Мемлекет басшысы азаматтық секторды нығайтудың және оның әлеуетін әртүрлі салада пайдаланудың маңыздылығын атап өтті.
Сонымен қатар, білім және ғылым саласын жаңғырту, университеттердің жаңа рөлі мен олардың мүмкіндіктерін ұлттық экономиканы реформалау ісіне пайдалану жөнінде сөз болды.
Президент «Сакралды Қазақстан» ғылыми-зерттеу орталығының жетекшісі Берік Әбдіғалимен «Ұлытау-2019» халықаралық туристік форумында ұсынылған бастамалардың іске асырылу мәселелерін талқылады. Сонымен қатар, елімізде этнотуризмді кеңінен насихаттау қажеттігіне ерекше назар аударылды.
///
	 

	Кездесу барысында Н.Смағұлов Мемлекет басшысына «ЭКСПО-2017» жобасының аясындағы мәдени-сауық орталығы құрылысының басталғандығы туралы баяндады.

	Қазақстан Президенті халықаралық көрме құрылысына жоспарланған ғимараттың бірегейлігін атай отырып, оларды көрмеден кейінгі кезеңде тиімді пайдалануды қамтамасыз етудің маңыздылығын айтты.

	 «Астана Групп» ЖШС басшысы салынып жатқан нысан Астана қаласының көрікті, қала тұрғындары мен қонақтары үшін тартымды орындарының біріне айналатындығын мәлімдеді.

	Жалпы алаңы 140 мың шаршы метрді құрайтын бұл орталықта Қазақстандағы ең ірі балалар аттракциондарының саябағы, 14 залды мультиплекс-кинотеатр, тақырыптық сипаттағы мейрамханалық галереялар, көпфункционалды мұзайдын болады.  Оның құрылысын 2016 жылдың қыркүйегіне дейін аяқтау жоспарланған.

/// 
Консультацияға сондай-ақ екі елдің тиісті мемлекеттік органдарының басшылары мен жауапты қызметкерлері қатысты.
Тараптар Орталық Азиядағы және Ауғанстандағы ахуалды қамти отырып, қауіпсіздік саласындағы екіжақты және көпжақты ынтымақтастықтың өзекті мәселелерін, 2015 жылғы 1 қаңтардан ЕАЭО қызметінің басталуына байланысты өзара іс-қимылдарды талқылады. 
Сондай-ақ діни экстремизмге және терроризмге қарсы іс-қимыл, әскери-техникалық ынтымақтастық және көші-қон үдерістерін реттеу салаларындағы түрлі мәселелер жөнінде пікір алмасылды.
Консультациялар қорытындысы бойынша қол жеткен уағдаластықтарды жүзеге асыру мақсатында хаттама әзірленді. 
///Қазақстан Президентіне биылғы 9 ай ішіндегі Жоғарғы Сот қызметінің қорытындылары мен сот жүйесін жетілдіру бойынша жүргізілген жұмыстар жөнінде мәлімет берілді.
Қасым-Жомарт Тоқаевқа судьяларды іріктеу жүйесін жақсарту, біріңғай сот тәжірибесін қамтамасыз ету, сот төрелігін жаңғырту, соның ішінде соттан тыс татуласу орталықтарын құру, отбасы соттары мен фронт-офистер жайында атқарылған шаралар туралы баяндалды.
Мемлекет басшысы халықтың сот жұмысына деген сенімін арттыру, азаматтардың өтініш-шағымдарын әділ қарау, шығарылатын сот шешімдерінің сапасын жақсарту қажеттігін айтты.
Президент судьялардың жүктемесін азайту және сот шешімдерінің сапасына кері әсер ететін оларға қатысы жоқ істерден босату жөнінде шаралар қабылдауды тапсырды, сондай-ақ, судьялар корпусының құзыреттілігін арттыру жұмыстарын жалғастырудың маңыздылығына назар аударды. 
///
	

	Сапар аясында Қытай Халық Республикасының төрағасы Си Цзиньпинмен кездесуі жоспарланған, оның барысында бірқатар екіжақты құжаттарға қол қою қарастырылған.

	Сонымен қатар, Нұрсұлтан Назарбаев Боао азиялық форумы 12-сессиясының жұмысына қатысады және оған қатысатын халықаралық делегация басшыларымен келіссөздер жүргізеді.

	

/// 
Қымбатты отандастарым!
 
Өздеріңізге мәлім, 26 сәуір күні Қазақстан Республикасы Президентінің сайлауы өтеді. 
Халқымыз бұл жөнінен жан-жақты хабардар. Қолдаушылар мен кандидаттар облыстарда болып, жұртшылықпен жүздесті.
Бүкілхалықтық сайлау – біздің Конституциямызда, арнайы заңымызда көрініс тапқан аса маңызды саяси іс-шара. Сайлау арқылы азаматтарымыз, біріншіден, өзінің конституциялық құқығын жүзеге асырады, екіншіден, ел басқару ісіне тікелей қатысады. Әрбір азамат өзіне ұнайтын, саясатын түсінетін, халықты алға бастай алады деп сенетін кандидатқа дауыс береді.
Бұл – әлемдік қауымдастық өкілдерінің назарын аударатын ел өміріндегі елеулі оқиға. Сайлауды бақылау үшін елімізге 1 мыңнан астам байқаушылар, 200-ге жуық шетелдік ақпарат құралдарының өкілдері келеді. Олардың алдында біз ынтымағымызды  көрсетуіміз керек. Халық неғұрлым белсене қатысатын болса, соғұрлым еліміздің бірлігі нығаяды, болашаққа деген сенімі беки түседі.
Баршаңызды сайлауға қатысып, дауыс беруге шақырамын.
///
	 

	Қазақстан Президенті 19-20 мамырда ҚХР Төрағасы Си Цзиньпиннің шақыруы бойынша Қытай Халық Республикасына мемлекеттік сапармен барады. Сонымен қатар, Нұрсұлтан Назарбаев бірқатар қытай компаниялары басшыларымен кездесу өткізеді.

	21 мамырда Мемлекет басшысы Азиядағы өзара іс-қимыл және сенім шаралары кеңесінің IV Саммитіне қатысады деп жоспарланған, онда тұрақтылық пен өңірлік қауіпсіздіктің өзекті мәселелері қарастырылады.
///
	 

	Мемлекет басшысының Жарлықтарымен:

	Ержан Хозеұлы Қазыханов Қазақстан Республикасының Ұлыбритания және Солтүстік Ирландия Құрама Корольдігіндегі Төтенше және Өкілетті Елшісі қызметіне тағайындалды;

	Қайрат Қуатұлы Әбусейітов Қазақстан Республикасының Норвегия Корольдігіндегі Төтенше және Өкілетті Елшісі қызметіне тағайындалды, ол Қазақстан Республикасының Ұлыбритания және Солтүстік Ирландия Құрама Корольдігіндегі Төтенше және Өкілетті Елшісі қызметінен, Қазақстан Республикасының Ирландия Республикасындағы, Исландия Республикасындағы Төтенше және Өкілетті Елшісі қызметін қоса атқарудан босатылды.

	***

	Мемлекет басшысының Жарлығымен Асқар Сағиұлы Тәжиев Қазақстан Республикасының Норвегия Корольдігіндегі Төтенше және Өкілетті Елшісі қызметінен босатылды.

	***

	Мемлекет басшысының Өкімімен Ерлік Әбдірақымұлы Кененбаев Қазақстан Республикасы Президентінің Әкімшілігі Құқық қорғау жүйесі бөлімінің меңгерушісі қызметіне тағайындалды, ол Қазақстан Республикасы Ішкі істер министрінің орынбасары қызметінен босатылды.
///Қазақстан Президенті Нұрсұлтан Назарбаев Г.Головкиннің қарымды қарсыласпен жанталасқан жекпе-жекте асқан шеберлік, қажымас қайрат және нағыз спортшыға тән мінез көрсетіп, чемпиондық атақтарын тағы да лайықты қорғап қалғанын атап өтті.
«Сенің жеңісің барша қазақстандықтарға зор қуаныш сыйлап, олардың жүрегін елімізге және отандық бокс мектебіне деген мақтаныш сезіміне бөледі», – делінген құттықтауда.
Соңында Нұрсұлтан Назарбаев Г.Головкинге мықты денсаулық тілеп, спортта жаңа жетістіктерге жетуіне ниеттестік білдірді.
///Нью-Йорк сапары аясында Қасым-Жомарт Тоқаев белгілі америкалық саясаткер, "Eurasia Group" зерттеу және консалтингтік компаниясының негізін қалаушы және президенті Ян Бреммермен кездесті.
Тараптар кездесу барысында  өңірлік және жаһандық күн тәртібіндегі өзекті мәселелер бойынша пікір алмасып, технологиялық дамудағы заманауи трендтерді талқылады.
Кездесу соңында Қазақстан Президенті Ян Бреммерді "Astana Club" халықаралық пікірталас алаңының жұмысына қатысуға шақырды.

///Кездесу барысында Мемлекет басшысына еліміздегі заң мен құқық тәртібінің сақталуы жөнінде ақпарат берілді.
Қазақстан Президенті Бас прокурорға азаматтардың заңды құқықтарын қамтамасыз ету жөнінде тез арада шаралар қабылдауды тапсырды.
– Ұсталған тұлғалардың нақты саны мен олардың кінәларының деңгейін анықтау қажет. Наразылық орнында кездейсоқ болған кінәсіз азаматтар мен тұлғаларды босату керек, – деді Қасым-Жомарт Тоқаев.

///Жеделхатта Елбасының жекелеген теріс пиғылды күштердің Түркияда қарулы төңкеріс жасау әрекеті туралы хабарды үлкен алаңдаушылықпен қабылдағаны атап өтілген.
«Қайғылы оқиға салдарынан барлық қаза болғандар мен зардап шеккендер отбасыларының қайғысына ортақтаса отырып, көңіл айтамыз. Бауырлас түрік халқын бірлікке және болған оқиғаға қатысты төзімділік танытуға шақырамыз. Жағдайдың тезірек ретке келетініне сенімдіміз. Түрік халқы мемлекеттің демократиялық жолмен сайланған қазіргі басшылығымен бірге барлық сын-қатерлерге төтеп беріп, демократия және өркендеу жолындағы тұрақты дамуын жалғастыратынына еш күмән келтірмейміз», – делінген жеделхатта.
Нұрсұлтан Назарбаев барша Қазақстан халқының және жеке өзінің атынан Р.Ердоғанға тілектестігін білдіріп, достас елдердің жарқын болашағына сенімділігін жеткізді.
 
 
 
 
///Мемлекет басшысы кездесуде ҚХР Мемлекеттік кеңесінің бірінші вице-премьеріне сәттілік тілеп, екіжақты ынтымақтастықтың жоғары деңгейде екенін атап өтті.
– Қазақстан мен Қытай арасында серіктестіктің ерекше моделі қалыптасқан. Біз энергетикалық және басқа да салаларда ынтымақтастық орнатып отырмыз, – деді Қазақстан Президенті.
Нұрсұлтан Назарбаев ҚХР төрағасы Си Цзиньпиннің «Бір белдеу – бір жол» атты халықаралық форумға шақырғанына алғыс білдіріп, бұл іс-шараға қатысуға дайын екенін жеткізді.
– Алдымызда бізді көптеген бірлескен жұмыс күтіп тұр. «Бір белдеу – бір жол» форумына қатысу үшін Бейжіңге баратын сапарым барысында біз «Нұрлы жол» және «Жібек жолы экономикалық белдеуі» бағдарламаларын ұштастыру жолдарын жан-жақты талқылаймыз, – деді Мемлекет басшысы.
Чжан Гаоли ҚХР төрағасы Си Цзиньпиннің Қазақстан Президентіне жолдаған сәлемін жеткізіп, Ынтымақтастық жөніндегі комитет отырысы аясында жаңа уағдаластықтар жасалғанын атап өтті.
– Қытай Халық Республикасының төрағасы биылғы маусым айында «ЭКСПО-2017» халықаралық көрмесінің ашылуына және Шанхай ынтымақтастық ұйымының саммитіне қатысу үшін Қазақстанға келуді жоспарлап отыр. Сіздің басшылығыңызбен Қазақстанда экономиканың қарқынды дамуы жалғасуда, әлеуметтік тұрақтылық бар екені байқалады,  халықтың әл-ауқаты жақсарып келеді. Халықаралық аренада да Қазақстанның беделі артып отыр, – деді Чжан Гаоли.
ҚХР вице-премьері Қазақстанда жүзеге асырылып жатқан реформаларға қолдау білдіріп, Нұрсұлтан Назарбаевтың рухани жаңғыру жөніндегі таяудағы бастамаларының маңыздылығына тоқталып өтті.
Кездесу соңында Қазақстан Президенті еліміздегі өзгерістердің іске асырылуына қолдау көрсеткені үшін ҚХР басшылығына алғыс білдіріп, сауда және экономика саласы бойынша екі ел арасындағы байланыстар нығая түседі деп үміттенетінін жеткізді.

///Қазақстан Президентіне биылғы 9 ай ішіндегі Жоғарғы Сот қызметінің қорытындылары мен сот жүйесін жетілдіру бойынша жүргізілген жұмыстар жөнінде мәлімет берілді.
Қасым-Жомарт Тоқаевқа судьяларды іріктеу жүйесін жақсарту, біріңғай сот тәжірибесін қамтамасыз ету, сот төрелігін жаңғырту, соның ішінде соттан тыс татуласу орталықтарын құру, отбасы соттары мен фронт-офистер жайында атқарылған шаралар туралы баяндалды.
Мемлекет басшысы халықтың сот жұмысына деген сенімін арттыру, азаматтардың өтініш-шағымдарын әділ қарау, шығарылатын сот шешімдерінің сапасын жақсарту қажеттігін айтты.
Президент судьялардың жүктемесін азайту және сот шешімдерінің сапасына кері әсер ететін оларға қатысы жоқ істерден босату жөнінде шаралар қабылдауды тапсырды, сондай-ақ, судьялар корпусының құзыреттілігін арттыру жұмыстарын жалғастырудың маңыздылығына назар аударды. 
///Мемлекет басшысы Нұр-Сұлтан қаласына жұмыс сапарымен келген Өзбекстанның Сыртқы істер министрі Абдулазиз Камиловті қабылдады.
Кездесу барысында министр Президентке Өзбекстан көшбасшысының Ташкент қаласында «Орталық Азия және Оңтүстік Азия: өңірлік өзара байланыстар. Сын-қатерлер мен мүмкіндіктер» атты халықаралық конференция өткізу туралы бастамасына қолдау білдіру туралы өтінішін жеткізді.
Сонымен қатар Қазақстан мен Өзбекстан арасындағы берік достық пен тату көршілікке негізделген стратегиялық серіктестіктің қазіргі ахуалы және оны әрі қарай нығайтудың перспективалары талқыланды.
Қасым-Жомарт Тоқаев әлемдегі күрделі жағдайға және пандемияға қарамастан екі елдің қарым-қатынастары жоғары деңгейде екенін, қазіргі сын-қатерлерге орнықты төтеп беріп отырғанын айтты.
Кездесу соңында Қасым-Жомарт Тоқаев Шавкат Мирзиёевқа зор денсаулық және бақ-береке тілеген сәлемін жолдап, Өзбекстан Президенті эпидемиялық ахуал жақсарғаннан кейін Қазақстанға сапармен келетініне сенім білдірді.




///
	 

	Кездесу барысында сауда-экономикалық, инвестициялық, мәдени-гуманитарлық салалардағы екіжақты өзара іс-қимыл мәселелері, сондай-ақ халықаралық күн тәртібіндегі өзекті жайттар талқыланды.

	Нұрсұлтан Назарбаев пен Владимир Путин екі елдің халықаралық және өңірлік ұйымдар, соның ішінде Еуразиялық экономикалық одақ аясындағы ынтымақтастығына да назар аударды.

	Сонымен қатар, мемлекет басшылары 26 тамызда Минскіде өткен Кеден одағы елдерінің, Украинаның басшылары мен Еуропалық одақ өкілдерінің кездесуі кезінде жасалған уағдаластықтардың іске асырылу барысын талқылады. 


///Кездесу барысында Вячеслав Ким мен Михаил Ломтадзе Қасым-Жомарт Тоқаевқа компанияның қазіргі жұмысы мен жетістіктері туралы айтты.
Президентке ірі жаһандық инвесторлардың Қазақстанға деген қызығушылығы артқаны жөнінде мәлімет берілді. Бұған Kaspi.kz акцияларының Лондон қор биржасына ашық түрде сәтті орналастырылуы себеп болды.
Сонымен қатар кездесуде қолма-қол ақшасыз төлем көлемінің өсуі және оның қолданылу аясын кеңейту, компанияның қатысуымен мемлекеттік цифрландыру жобаларын жүзеге асыру мәселелері талқыланды.
Кездесу қорытындысы бойынша мемлекеттік органдар мен Kaspi.kz компаниясының бірлескен жұмыстарының перспективалық бағыттары белгіленіп, Қазақстандағы қолма-қол ақшасыз төлемдерді дамытуға қатысты мәселелер нақтыланды.

///Рәсім барысында Қазақстан Президентіне Марокко Корольдігінің Төтенше және өкілетті елшісі Әбделжәлил Собри, Оңтүстік Африка Республикасының Төтенше және өкілетті елшісі Кийтуметци Сийпело Тандека Мэттьюс, Біріккен Араб Әмірліктерінің Төтенше және өкілетті елшісі Мұхаммед Ахмед Сұлтан Иса Әл-Джабер, Сауд Арабиясы Корольдігінің Төтенше және өкілетті елшісі Захир бен Мутиш Әл-Анези, Малайзияның Төтенше және өкілетті елшісі Дато Саид Мохамад Бакри Бин Саид Абдул Рахман, Грузияның Төтенше және өкілетті елшісі Зураб Абашидзе, Моңғолияның Төтенше және өкілетті елшісі Лувсан Баттулга сенім грамоталарын тапсырды.
Мемлекет басшысы рәсімге қатысушыларды құттықтап, шетелдік дипломаттардың қызметтері Қазақстан үшін маңызды кезеңде бастағалы отырғанын атап өтті.
– Қаңтар айында мен халыққа арнаған жолдауда Қазақстанның үшінші жаңғыруын қамтамасыз ету міндетін белгіледім. Біз күш-жігерімізді елдің жаһандық бәсекеге қабілеттігін қамтамасыз ететін экономикалық өсімнің жаңа моделін құруға бағыттаймыз, – деді Нұрсұлтан Назарбаев.
Қазақстан Президенті өзінің биылғы 10 наурызда «Қазақстан Республикасының Конституциясына өзгерістер мен толықтырулар енгізу туралы» заңға қол қоюы ел өміріндегі тағы бір маңызды оқиға болып саналатынын айтты.
– Соңғы түзетулерге сәйкес, Президенттің бірқатар өкілеттіктері биліктің басқа тармақтарына берілді. Конституциялық құрылымның, ел егемендігі мен тәуелсіздігінің мызғымастық кепілдігі нығая түсті, – деді Мемлекет басшысы.
Нұрсұлтан Назарбаев Біріккен Ұлттар Ұйымы Қауіпсіздік кеңесінің тұрақты емес мүшесі ретінде өңір атынан өкілдік ету Қазақстан үшін зор мәртебе екенін жеткізді.
Қазақстан Президенті ядролық қауіпсіздік, энергетикалық қауіпсіздік, су қауіпсіздігі және азық-түлік қауіпсіздігі мемлекетіміздің БҰҰ Қауіпсіздік кеңесіндегі жұмысының басымдығы бар төрт бағыты ретінде қарастырылатынын атап өтті.
– Қазақстан – Жаһандық антиядролық қозғалыстың бастаушысы әрі көшбасшыларының бірі. Биыл Астанада Халықаралық ядролық сынақтарға қарсы күрес күні – 29 тамызда бірқатар маңызды халықаралық іс-шаралар өткізуді жоспарлап отырмыз, – деп түйіндеді Мемлекет басшысы.
Нұрсұлтан Назарбаев БҰҰ-ның тұрақты даму мақсаттарын, Париж келісімдерін іске асыруға және «жасыл экономиканы» насихаттауға Қазақстанның белсене атсалысып отырғанын айтты.
– Осы мақсатта Астанада «Болашақтың энергиясы» тақырыбымен «ЭКСПО» халықаралық көрмесі өтеді. Көрме жұмысы аяқталған соң «ЭКСПО» базасында «Астана» халықаралық қаржы орталығы ресми түрде жұмысын бастайды, сондай-ақ онда ІТ-стартаптардың халықаралық технопаркін, энергетикаға, қоршаған ортаға және технологияларға маманданған кластерлерден тұратын ғылыми-технологиялық паркін құру көзделген, – деді Қазақстан Президенті.
Мемлекет басшысы экономикалық бағыт шетелдік серіктестермен ынтымақтастығымыздың негізгі элементі болып саналатынын атап өтті.
– Біз сауданы ұлғайтып, өндірісті дамыту үшін сапалы инвестиция тартуға мүдделіміз. Инвесторлар үшін түрлі жеңілдіктер қарастырылған, сондай-ақ «бір терезе» қағидаты бойынша қызмет көрсетіледі. Біздің ел 2015 жылдан бері Дүниежүзілік сауда ұйымының мүшесі болып саналады. Қазақстан «Бизнес жүргізу жеңілдігі» көрсеткіші бойынша әлемнің 190 елінің арасынан 35-ші орын алып отыр, – деді Нұрсұлтан Назарбаев.
Қазақстан Президенті еліміздің географиялық тұрғыдан оңтайлы орналасқанына тоқталып, мұның Қазақстанды маңызды көлік-транзит торабы ретінде қарастыруға мүмкіндік беретінін айтты.
– Еліміз арқылы Еуропадан Қытайға және Оңтүстік-Шығыс Азияға баратын қысқа жолдар өтеді. Осыған орай, «Нұрлы жол» ұлттық инфрақұрылымдық бағдарламасы белсенді түрде жүзеге асырылуда. Кәсіпкерлер қауымы Индустриялық-инновациялық дамудың 2015-2019 жылдарға арналған мемлекеттік бағдарламасына және ауқымды жекешелендіру науқанына атсалыса алады. Сіздердің елдеріңіз осы жобаларға белсене қатысады деп үміттенемін, – деді Мемлекет басшысы.
Нұрсұлтан Назарбаев тәуелсіз Қазақстанның сыртқы саясатының көпвекторлы сипатта екенін айтып, Біріккен Араб Әмірліктерін әлемдегі негізгі серіктесіміздің бірі ретінде деп атады.
– Әмірліктер Қазақстан экономикасы үшін аса ірі өңірлік инвестор болып саналады. Біздің елде әмірліктер капиталының үлесі бар 200-ге жуық бірлескен кәсіпорын жұмыс істейді. Астанада құрылысы жүріп жатқан өңірдегі аса ірі «Абу Даби Плаза» инвестициялық жобасы көз алдарыңызда жүзеге асуда. Әмірліктер басшылығымен менің кездесулерімнің қорытындысы бойынша бірлескен ірі жаңа жобаларды жүзеге асыру жөнінде уағдаластық, – деді Мемлекет басшысы.
Қазақстан Президенті Сауд Арабиясы Корольдігін еліміздің сыртқы саясаттағы бастамаларын ұдайы қолдап келе жатқан маңызды халықаралық серіктесіміздің бірі ретінде қарастыратынымызды жеткізді.
– Екіжақты өзара іс-қимылды мейлінше дамытуға менің Эр-Риядқа былтырғы қазан айындағы сапарым да септігін тигізді. Біз агроөнеркәсіп кешені, мұнай химиясы, энергетика, геологиялық барлау салаларындағы өзара іс-қимылды ілгерілетуге өзара мүдделілікті қуаттадық, – деді Нұрсұлтан Назарбаев.
Мемлекет басшысы Марокко Корольдігімен қарым-қатынасымыздың жүйелі дамып келе жатқанын атап өтті.
– Астанада Марокко елшілігінің ашылуы өзара тиімді саяси, сауда-экономикалық және инвестициялық ынтымақтастықты арттыруға тың серпін береді, – деді Қазақстан Президенті.
Нұрсұлтан Назарбаев Қазақстанның Азия-Тынық мұхиты өңіріндегі сенімді серіктесі – Малайзиямен диалог қарқынды дамып келе жатқанын айтты.
– Жоғары технологиялық инфрақұрылым және құрылыс жобалары, ислам банкингі жүйесі, «халал» стандартындағы азық-түлік өнімдерін шығару сияқты бағыттарда ынтымақтастықты дамытуға мән беру қажет. Малайзия – АСЕАН-ның мойындалған көшбасшысы. Қазақстан бұл қауымдастықпен тығыз байланысын одан әрі нығайтуға мүдделі, – деді Мемлекет басшысы.
Қазақстан Президенті Біріккен Араб Әмірліктерінің, Сауд Арабиясының, Марокконың және Малайзияның елшілеріне сөз арнай отырып, олар биыл қыркүйекте Астанада өтетін Ислам ынтымақтастық ұйымының Ғылым мен технологиялар жөніндегі саммитіне өз елдерінің жоғары деңгейде қатысуы үшін белсене атсалысады деп үміт артатынын жеткізді.
Нұрсұлтан Назарбаев Қазақстанның Оңтүстік Африка Республикасымен өзара тиімді ынтымақтастықты дамытуға баса мән беретінін айтты.
– Оңтүстік Африка Республикасы әлемдік қоғамдастықтың беделді мүшесі әрі Африка құрлығындағы саяси және экономикалық үдерістерге қатысып отырған негізгі ел ретінде танымал. Қазақстан бұл елмен ынтымақтастығын серіктестіктің жоғары деңгейіне көтеруге мүдделі. Әріптестігіміздің жарқын мысалы ретінде 2015 жылы құрылған «Қазақстан Парамаунт Инжиниринг» бірлескен кәсіпорнын айтуға болады, – деді Мемлекет басшысы.
Сонымен қатар, Қазақстан Президенті Грузиямен екіжақты қарым-қатынасты дамытудың маңыздылығына тоқталды.
– Біз Тбилисимен диалогты барлық салада және барлық деңгейде әрі қарай жалғастыруға мүдделіміз. Грузия Президентінің Астанаға алдағы сапары аясында біз кең ауқымды мәселелерді талқылап, екіжақты өзара іс-қимылдың жаңа перспективалы бағыттарын айқындаймыз деп сенемін, – деді Нұрсұлтан Назарбаев.
Мемлекет басшысы еліміздің Моңғолияны Шығыс Азиядағы маңызды серіктес ретінде қарастыратынын атап өтті.
– Соңғы жылдары Моңғолияның Азиядағы маңызды транзиттік мемлекет, саудадағы әріптес және табиғи ресурстарды жеткізуші ретіндегі рөлі айтарлықтай артты. Халықтарымыздың тарихындағы ортақтастық, экономикалық мүдделеріміз бен геосаяси сын-қатерлердің ұқсастығы Қазақстан мен Моңғолияның саяси, сауда-экономикалық және мәдени-гуманитарлық ынтымақтастығын одан әрі тиімді нығайту қажеттілігін тудырады, – деді Қазақстан Президенті.
Нұрсұлтан Назарбаев 2017 жылы Қазақстан мен рәсімге қатысып отырған елшілердің елдері арасында дипломатиялық қарым-қатынастың орнауының мерейлі межесі атап өтілетінін айтты.
– Биыл біздің еларалық байланыстарымыздың басталғанына 25 жыл толады. сіздердің Астанадағы қызметтеріңіз елдеріміз арасындағы ынтымақтастықты одан әрі нығайтуға бағытталады деп сенемін, – деп түйіндеді Мемлекет басшысы.
Соңында Нұрсұлтан Назарбаев рәсімге қатысушыларды Қазақстандағы дипломатиялық қызметтерінің ресми түрде басталуымен құттықтап, оларға және отбасыларына денсаулық пен табыс тілеп, елімізде өткізетін күндерінің жайлы болуына ниеттестік білдірді.




///
	

	Кездесуде Нобельдіктер мұрасы Баку қорымен өзара тиімді ынтымақтастықты дамыту перспективасы қаралды.

	Тараптар Қазақстанда бірлескен жобаларды іске асыру үшін қолайлы мүмкіндіктер барын атап өтіп, оларды жүзеге асыру үдерісіндегі өзара іс-қимылдың жемісті болатынына сенім білдірді.

	Нобельдіктер - өнертапқыштар мен өнеркәсіпшілер швед-орыс отбасынан, бірқатар сыйлықтардың, атап айтқанда, Нобель сыйлығының негізін қалағандар. 

///
	

	Келіссөздер аясында мемлекет басшылары мемлекетаралық қатынастардың жай-күйін талқылады және халықаралық күн тәртібіндегі өзекті мәселелерді қарастырды.

	Қазақстан Президенті Қазақстан-Мексика серіктестігін, атап айтқанда, туризм индустриясы, мұнай өңдеу өнеркәсібі және ауыл шаруашылығы сияқты салаларды дамыту әлеуетіне тоқталып өтті.

	Тараптар кең ауқымдағы мәселелер бойынша екіжақты өзара іс-қимылды тереңдету туралы уағдаластыққа қол жеткізді.
///
	 

	

	Сапар барысында Қазақстан Президенті өңірдің активімен жиналыс өткізіп, облыстық мәслихат депутаттарының келісімі бойынша Атырау облысының жаңа әкімі Бақтықожа Ізмұхамбетовті таныстырды.

	- Атырау облысының бюджеті тек соңғы 10 жыл ішінде 4 есе өсті және биыл 174 миллиард теңгеге жетті. Өңірде өмірдің жайлылық деңгейін көтеру, коммуналдық және әлеуметтік инфрақұрылымдарды жаңарту жөнінде кең көлемді жұмыстар жүргізілуде. Бүгінде облыстың барлық елді мекендері газбен қамтылған, таза ауыз суға қолы жеткен тұрғындар үлесі 2 есе ұлғайды. Соңғы 5 жыл ішінде 2,7 миллион шаршы метр тұрғын үй пайдалануға берілді. Мұның бәрі – өңірді бұдан әрі дамытуға үлкен мүмкіндік беретін ауқымды жұмыстар, - деп атап өтті Мемлекет басшысы.

	Сонымен қатар, Нұрсұлтан Назарбаев қарапайым адамдардың әлеуметтік ахуалы үшін де көп іс атқарылып жатқанына назар аударды. Мысалы, 10 жыл ішінде 25 жаңа мектеп салынды және 28 білім беру нысаны жаңартылды. Балаларды мектепке дейінгі оқумен қамту 83 процентке жетті. 6 емхана, 5 туберкулез диспансері, 1 перзентхана салынды, барлық аудандық ауруханалар түбегейлі жөндеуден өткізілді.

	- Нәтижесінде облыс тұрғындарының өмір сүру сапасы айтарлықтай артты. Он жыл ішінде орташа айлық кесімді жалақы 4 есе өсті. Күнкөрістің төменгі шегінен аз кірісі бар тұрғындар үлесі 10 есе азайды, - деп атап өтті Қазақстан Президенті.

	Мемлекет басшысы өңірде кейбір кемшіліктер бар екенін және алда облыстың әлеуметтік-экономикалық әлеуетін дамыту жөнінде ауқымды жұмыстар тұрғанына тоқталды.

	Кездесу барысында Атырау облысының бұрынғы әкімі Бергей Рысқалиев Мемлекет басшысына сенім көрсеткені үшін алғысын айтып, өңірдің жаңа басшысына табыстар тіледі.

	Нұрсұлтан Назарбаев жұмыс бабындағы кездесудің қорытындысы бойынша өңірді одан әрі әлеуметтік-экономикалық дамыту және облыс халқының әл-ауқатын арттыру жөнінде бірқатар нақты тапсырма берді.     

	 

///
	 

	И.Тасмағамбетов елорданың әлеуметтік-экономикалық даму қорытындылары мен таяу кезеңдегі перспективалары туралы хабардар етті.

	Мемлекет басшысы Астана экономикасында өнеркәсіп көлемінің өсімі байқалатынын және жұмсалған қаражат қазірдің өзінде елорданың бюджетіне қайтарылып жатқанын атап өтті. Бұған қоса, Нұрсұлтан Назарбаев елорда тұрғындары мен қонақтары үшін қаланың қолайлылығы мен жайлылығын арттыруға бағытталған дамыту жобаларының одан әрі іске асырылуына назар аударды.

	Кездесу барысында Астана әкімі құрылыс саласындағы жұмыстың қорытындылары туралы баяндады. Атап айтқанда, 2013 жылы бір миллион шаршы метрден астам тұрғын үй пайдалануға берілген. Бұдан бөлек, И.Тасмағамбетов биыл қалада үш ауысыммен оқытуды тоқтату жоспарланып отырғанын, ал 2020 жылға қарай мектепке дейінгі 100 мекеме салынатынын айтты. Сондай-ақ, өткен жылы 78 мыңға жуық адам елордаға түпкілікті қоныстану үшін көшіп келгені атап өтілді.

	Кездесу қорытындысында Мемлекет басшысы қаралған мәселелер бойынша бірқатар нақты тапсырмалар берді.


///
	 

	Ақмола облысының әкімі Қайрат Қожамжаров Қазақстан Президентіне қала әуежайын қайта құрылымдау жөніндегі жұмыс барысы туралы баяндады.

	Қазіргі уақытта нысанға жаңарту жұмыстары жүргізілуде. Оның барысында аэровокзалға, ұшу-қону алаңына, жылу және энергетикалық қамтамасыз ету жүйесіне жөндеу жасалады, сондай-ақ жарықпен ескерту жабдықтары жаңартылады.

	Қайта құрылымдау аяқталғаннан кейін әуежай әуе кемелерінің барлық түрлерін қабылдау мен ұшыруды жүзеге асыру мүмкіндігіне ие болады.     
///Г.Әбдіқалықова бүгінгі басқосу Қазақстан Республикасы Тәуелсіздігінің 25 жылдығы қарсаңында өтіп отырғандығын атап өтті. «Болашақ» бағдарламасы іске асырылып келе жатқан 23 жыл ішінде 9 339 адам әлемнің үздік университеттерінде жоғары білім алған. Президенттің «Болашақ» стипендиясы – Қазақстанның әлемдік білім беру жүйесімен жедел интеграциялануын табысты жүзеге асыруға мүмкіндік берген ұлттық жоба.  
Мемлекеттік хатшы «Болашақ» бағдарламасының бәсекеге қабілетті түлектері Қазақстанның одан әрі дамуы мен өсіп-өркендеуіне маңызды үлес қосатынын, сондай-ақ елімізді әлемнің ең дамыған 30 мемлекетінің қатарына қосуды  басты мақсат еткен «Қазақстан-2050» стратегиясын іске асыруға белсене атсалысатынын айтты.
Комиссия отырысында Шет елдерде кадр даярлау жөніндегі республикалық комиссияның хаттамалық тапсырмасының орындалуы туралы Білім және ғылым министрі Е.Сағадиевтің есебі тыңдалып, «Болашақ» бағдарламасын іске асыруға қатысты бірқатар мәселе қаралды.
Отырыс барысында комиссия шешімімен орталық және жергілікті мемлекеттік органдардың өтінімдері бойынша әзірленген 2017 жылға арналған Басымдығы бар мамандықтар тізбесі бекітіліп, келесі жылғы стипендиялардың шекті саны анықталды.
Магистратурада және докторантурада оқитын, сондай-ақ әлемнің жетекші ғылыми және өндірістік орталықтарында тағылымдамадан өтуге жіберілетін 231 үміткерге комиссия шешімімен стипендия тағайындалды.
2016 жылы 544 адамға стипендия тағайындалды.
Г.Әбдіқалықова отырыс қорытындысы бойынша «Болашақ» халықаралық стипендиясын одан әрі іске асыруға қатысты тапсырмалар берді. 
//////Нұрсұлтан Назарбаев Қазақстан жеріне келген Г.Бердімұхамедовке сәттілік тілеп, Түрікменстан басшысын таяуда өткен президент сайлауындағы жеңісімен құттықтады.
– Сайлаудан кейінгі алғашқы сапарды біздің елден бастауға шешім қабылдағаныңызды жоғары бағалаймыз. Қазақстанды түрікмен халқымен серіктестік, тату көршілік және бауырластық қарым-қатынас байланыстырады. Соның айқын дәлелі – мемлекеттеріміздің 25 жылдық тәуелсіздігі жылдарында қалыптасқан, күн тәртібіндегі өңірлік және халықаралық мәселелер бойынша өзара түсіністікке, ынтымақтастыққа негізделген қатынастар, – деді Мемлекет басшысы.
Қазақстан Президенті екі ел бір-бірінің бастамаларын өзара толық қолдайтынын атап өтті.
– Достығымыздың арқасында іске асқан бірлескен ірі жобалардың бірі – Жібек жолы бағдары бойынша Қазақстаннан Түрікменстан арқылы Иранға тартылған теміржол құрылысы. Бұл мәселе 15 мамырда Бейжіңде өтетін «Бір белдеу – бір жол» форумында кеңірек талқыланатын болады. Жоба маңызды бағдар ретінде қарастырылуда және біздің міндетіміз – осы келісімді мазмұндық жағынан толықтыра түсу, – деді Нұрсұлтан Назарбаев.    
Бұдан бөлек, Мемлекет басшысы тараптардың қол қоюы үшін әзірленген құжаттар аясында екіжақты ынтымақтастықтың басқа да мәселелерін айқындады, сондай-ақ әлемдік экономика мен саясат үшін қазіргідей күрделі кезде екіжақты қарым-қатынасты табысты дамыту үшін бүгінгі сапардың маңызды екеніне назар аударды.
Г.Бердімұхамедов Қазақстанға шақырғаны үшін Нұрсұлтан Назарбаевқа ризашылығын білдіріп, Түрікменстанның әрдайым достық, тату көршілік, өзара құрмет қағидаттарын ұстанатынын және қазіргі даму кезеңінде осы ұстанымдарды басшылыққа алып, өзге елдермен қарым-қатынас орнатып отырғанын жеткізді.
– Қауіпсіздікке, қақтығыстарды бейбіт жолмен шешуге қатысты күн тәртібінде тұрған өңірлік және халықаралық мәселелер жөніндегі біздің көзқарасымыз Қазақстан тарапының ұстанымымен үйлеседі. Біз БҰҰ Қауіпсіздік Кеңесінің тұрақты емес мүшесі болып саналатын Қазақстанның бастамаларын қолдаймыз, – деді Түрікменстан Президенті.
Г.Бердімұхамедов сауда-экономикалық, көлік-энергетикалық және мәдени-гуманитарлық салалардағы бірлескен жобалардың маңызы артып отырғанын атап өтті.
Екі мемлекеттің көшбасшылары Қазақстан мен Түрікменстанның кең ауқымды бағыттар бойынша ынтымақтастығына бұл сапардың тың серпін беретініне сенім білдірді.







///Тараптар екіжақты ынтымақтастықтың қазіргі жағдайы мен перспективаларын, халықаралық және өңірлік ұйымдар аясындағы ықпалдастықты, COVID-19 індетінің таралуын болдырмау жөніндегі іс-қимылдарды үйлестіру мәселелерін талқылады.
Қасым-Жомарт Тоқаев тығыз саяси диалогқа және өзара тиімді сауда-экономикалық ынтымақтастыққа негізделген қазақ-қытай қатынастарының даму қарқыны мен достық байланыстарды жоғары бағалады.
Мемлекет басшысы экономиканың түрлі салаларындағы инвестициялық жобаларды,  соның ішінде, ауыл шаруашылығы бағытындағы жобаларды жүзеге асырудың маңызды екенін атап өтті. «Қазақстандық өнім өндірушілердің ауыл шаруашылығы бойынша Қытайға экспорттайтын өнімдерінің, атап айтқанда дәнді және майлы дақылдардың номенклатурасы үлкен».
Президент жан-жақты стратегиялық серіктестікке қосымша серпін беру мақсатымен ҚХР Төрағасы Си Цзиньпинді Қазақстанға сапармен келуге шақырғанын нақтылады.
Ван И өз кезегінде Қытай басшысының жылы лебізі мен ауызша сәлемдемесін жеткізді. Си Цзиньпиннің айтуынша: «Қазақстан - аймақтағы маңызды стратегиялық серіктес және Қытай екі ел халықтарының игілігі жолында өзара ынтымақтастықты жан-жақты нығайтуға әзір».
Қытай дипломаты «ҚХР басшылығы ҚР Президенті жариялаған Қазақстан қоғамының қажеттіліктерін ескере отырып, саяси және әлеуметтік-экономикалық жаңғыртуларға бағытталған реформаларды құптайды» деді.
Сонымен қатар Ван И ҚХР-дің екіжақты күн тәртібінің маңызды бөлігі болып табылатын Қазақстанмен сауда-экономикалық байланыстарды кеңейтуге зор көңіл бөлетінін атап өтті. Осы орайда Ван И Қазақстан делегациясын Қытайда өтетін ЭКСПО Халықаралық импорт көрмесіне қатысуға шақырды.
Әңгімелесу барысында тараптар халықаралық өзекті мәселелер бойынша, атап айтқанда, коронавирус инфекциясына қарсы іс-қимыл саласындағы ынтымақтастық жөнінде де пікір алмасты. Мемлекет басшысы Қытай тарапына уақытылы көрсетілген гуманитарлық және медициналық көмек үшін алғыс білдіріп, пандемияға қарсы күресте бірлескен шара қолдануға әзір екенін айтты.
Кездесу соңында тараптар ұзақ мерзімді жан-жақты стратегиялық әріптестікті одан әрі нығайтуға дайын екендерін білдірді.
 






///Кездесу барысында Қазақстан Президентіне министрліктің қазіргі қызметі, қорғанысқа арналған мемлекеттік тапсырысты қалыптастыру және ақпараттық қауіпсіздік саласында атқарылып жатқан жұмыстар, сондай-ақ саланы одан әрі дамыту жоспарлары жөнінде баяндалды.
Нұрсұлтан Назарбаев министрліктің алдына қойылған қорғаныс өнеркәсібі деңгейін көтеру және оны технологиялық тұрғыдан жаңғырту міндеттерінің сапалы іске асырылуына қатысты мәселелерге назар аударды.
Б.Атамқұлов Мемлекет басшысына қорғанысқа арналған мемлекеттік тапсырысты қалыптастырудың қазіргі алгоритмін жетілдіру үдерісі, сондай-ақ «Қазақстанның киберқалқаны» тұжырымдамасын әзірлеу барысы туралы мәлімдеді.
Бұдан бөлек, Қорғаныс және аэроғарыш өнеркәсібі министрі Елбасыға биыл Астана қаласындағы бірегей кәсіпорын – ғарыш аппараттарын құрастыру және сынақтан өткізу кешені құрылысының аяқталатынын хабарлады. Қазақстандық мамандар спутник жасау барысында жобалаудан құрастыруға және сынақ өткізуге дейінгі жұмыстардың бәріне қатысатын болады.
Қазақстан Президенті кездесу қорытындысы бойынша бірқатар тапсырма берді.

///Кездесуде Нұрсұлтан Назарбаев Елорданың әкіміне бас қаламызды одан әрі дамыту үшін зор жауапкершілік жүктелгенін атап өтті.
– Кез келген мемлекеттің астанасы ел және үкімет басшылығының жіті назарында болады. Елорда әкіміне зор жауапкершілік жүктеледі. Еліміздің қонақтары, ең алдымен, Қазақстанның астанасына келеді. Бас қаланың даму деңгейіне қарап, жалпы мемлекеттің даму барысын бағалауға болады, – деді Нұрсұлтан Назарбаев.
Қазақстанның Тұңғыш Президенті Елорданың жаңа әкімінің жүктелген міндеттерді жүзеге асыру үшін іскерлігі мен тәжірибесі жеткілікті екенін атап өтті.       
– Ел басшылығы және Үкімет Сіздің жұмысыңызға қолдау көрсетеді. Көп жұмыс атқарылуға тиіс. Елорда тұрғындары тарапынан қала басшылығына әрдайым жоғары талаптар қойылады, – деді Елбасы.
Алтай Көлгінов бас қаламыздың әлеуметтік-экономикалық даму көрсеткіштерін жақсарту үшін атқарылатын жұмыс туралы айтты. 
– Қазіргі уақытта қаланы дамыту үшін қабылданған бағдарламалар жүзеге асырылуда. Өсім деңгейін одан әрі қамтамасыз ету мақсатымен берілген барлық тапсырмалар орындалып жатыр. Экономикалық көрсеткіштер жақсы. Шағын және орта бизнес, сондай-ақ өндіріс көлемі артып келеді, – деді Елорда әкімі.
 
Қазақстан Республикасының Тұңғыш Президенті – Елбасының Баспасөз қызметі 

///Мемлекет басшысы БҰҰ Бас Ассамблеясы 74-ші сессиясының ресми іс-шаралары аясында АҚШ Президенті Дональд Трамппен қысқа кездесу өткізді.
Әңгімелесу барысында екі ел көшбасшылары Қазақстан мен Американың кеңейтілген стратегиялық серіктестігінің өзекті мәселелері мен перспективаларын талқылады.
Қасым-Жомарт Тоқаев АҚШ-пен саяси, сауда-экономикалық, гуманитарлық, сондай-ақ өңірлік және жаһандық қауіпсіздікті қамтамасыз ету салаларындағы жан-жақты қарым-қатынастарды одан әрі нығайтуды жалғастыра беретінін атап өтті.

///
	 

	- Лондондағы ХХХ Олимпиялық ойындардың ауыр атлетика сынындағы жеңісіңмен құттықтаймын!

	Шиеленіскен бәсекеге қарамастан, сен біздің елімізді әлемдік ойындарда лайықты таныта алдың. Сен жеңіп алған алтын медаль – жоғары шеберліктің, мықты ерік-жігердің және рухтың бекемдігінің көрсеткіші.

	Сенің көптеген спорттық жетістіктеріңнің қатарында енді олимпиада чемпионы атағы бары да өте қуанышты.

	Саған табыстар және жаңа жеңістер тілеймін, - делінген құттықтау жеделхатында.
///
	 

	

	Нұрсұлтан Назарбаев өндіріске жаңа технологияны енгізу және үнемі оны іздестіру, сондай-ақ кәсіпорында өндірістік процестерді одан әрі автоматтандыру қажеттігін атап көрсетті.

	- Бұл еліміздегі автомобиль құрастыратын алғашқы кәсіпорынның бірінен саналады. Бүгін бізде бұрын болмаған сала құрылуда. Енді сапаны жақсартып, өзіндік құнын және өндірілетін өнімнің бағасын төмендету қажет, - деп атап өтті Қазақстан Президенті. 

	Жобаның мақсаты заманауи автомобиль құрастыратын өндірісті құру, қазақстандық нарықтың заманауи автомобиль техникасына деген сұранысын қанағаттандыру болып табылады. Бұл міндет құрастырмалы автомобиль өндірісін құру және 2017 жылға қарай компоненттік базаны 30 пайызға дейін жеткізу есебінен шешімін табатын болады.    

	Жобаның жалпы құны 2 миллиард 568 миллион теңгені құрайды. Кәсіпорынның жобалық қуаттылығы жылына - 1500 автомобиль құрастыру, жаңадан 60 жұмыс орны ашылған.

///
	 

	Қазақстан Президенті түрлі салада уағдаластықтарға қол жеткізілген бұл сапардың маңыздылығын атап өтті. Ол екі мемлекет басшысының қатысумен өңдеуші өнеркәсіп саласында да бірлескен өндірістер ашуды қарастырған бірқатар құжаттарға қол қойылғанын айтты.

	– Қытай өз инвестициясы есебінен Таразда глифосат өндіретін жобаны жүзеге асыруымызға көмектеседі. Алматы облысында мұнай-газ құбырларын шығаратын зауыт құрылысы жоспарланып отыр. Сондай-ақ Қостанай облысындағы Торғай көмір кеніші маңында жылу электр стансасын салу мәселесі мұқият пысықталды. Қарағандыда көмір өңдеу, одан газ, бензин, дизельді отын және карбамид өндіру жөніндегі инновациялық компания жұмыс істейтін болады. Ақтөбе және Маңғыстау облыстарында жоспарланып отырған азот тыңайтқыштары өндірісі де ғылымды және мол капиталды қажетсінеді. Қытай Шымкент мұнай өңдеу зауытын қайта құруға қатысатын болады. Бұдан бөлек, біз Қазақстаннан жеткізілетін мұнай мен газ көлемін ұлғайту жұмысын жүргіземіз, – деді Нұрсұлтан Назарбаев.

	Сондай-ақ, Мемлекет басшысы Тынық мұхитындағы Ляньюньган портында Қазақстанның терминалын ашудың маңызы жоғары екенін атап айтты.

	– Ол  контейнерлерді Қытай мен Қазақстан арқылы Еуропаға жеткізуге мүмкіндік береді. Терминалдың бастапқы қуаты жылына 3 млн тонна болып, болашақта екі есе ұлғайтылады. Осылайша, еліміздің транзиттік әлеуеті толық пайдаланылатын болады, – деді Қазақстан Президенті.

	Нұрсұлтан Назарбаев Қазақстанға келетін қытай инвестицияларының  жалпы көлемі 10 миллиард доллардан асатынын атап өтті.

	– Индустриялық-инновациялық даму бағдарламасы ҚХР тарапынан қолдау табады. Жаңа жобалардың барлығы Қазақстан экономикасын нығайтуға, халқымыздың әл-ауқатын жақсартуға қызмет ететін болады, – деді Мемлекет басшысы.
///
	 

	

	Нұрсұлтан Назарбаев өндіріске жаңа технологияны енгізу және үнемі оны іздестіру, сондай-ақ кәсіпорында өндірістік процестерді одан әрі автоматтандыру қажеттігін атап көрсетті.

	- Бұл еліміздегі автомобиль құрастыратын алғашқы кәсіпорынның бірінен саналады. Бүгін бізде бұрын болмаған сала құрылуда. Енді сапаны жақсартып, өзіндік құнын және өндірілетін өнімнің бағасын төмендету қажет, - деп атап өтті Қазақстан Президенті. 

	Жобаның мақсаты заманауи автомобиль құрастыратын өндірісті құру, қазақстандық нарықтың заманауи автомобиль техникасына деген сұранысын қанағаттандыру болып табылады. Бұл міндет құрастырмалы автомобиль өндірісін құру және 2017 жылға қарай компоненттік базаны 30 пайызға дейін жеткізу есебінен шешімін табатын болады.    

	Жобаның жалпы құны 2 миллиард 568 миллион теңгені құрайды. Кәсіпорынның жобалық қуаттылығы жылына - 1500 автомобиль құрастыру, жаңадан 60 жұмыс орны ашылған.

///
	 

	Мемлекет басшысы «Қазақстанның үздік тауары» конкурсына қатысқан тауар өндірушілер көрмесінде болды. Сондай-ақ, онда еліміздің облыс орталықтарындағы сандық эфирлік телевидение іске қосылды.  

	Іс-шара аясында Үдемелі индустриялық-инновациялық даму бағдарламасы аясында 2013 жылы пайдалануға берілген инвестициялық жобалар тұсаукесеріне арналған жалпыұлттық телекөпір ұйымдастырылды. Мемлекет басшысы онлайн режімінде жұмыс істеп тұрған нысандардың жұмысымен танысты және тағы 10 жаңа жобаның іске қосылуына рұқсатын берді.

	Мемлекет басшысы өз сөзінде республика индустриялық-инновациялық бағдарламаның бірінші бесжылдығын іске асырудың соңғы сатысына қадам басқанын атап өтті.

	– Кейінгі 4 жылда 500-ден астам серпінді жоба іске асырылып, 60 мыңнан аса жаңа жұмыс орны ашылды. Индустрияландырудың заңнамалық базасы қалыптастырылып, үнемі жетілдірілуде. «Бизнестің жол картасы – 2020», «Өнімділік – 2020», «Экспорттаушы – 2020» және басқа да бағдарламалар жүзеге асуда. Бүкіл бизнеске жеке бастамаларды мемлекеттік қолдаудың жүзге тарта құралдары ұсынылуда. Теміржол саласы бойынша машина жасауды дамыту жөнінде көп жұмыс атқарылуда. Ел тарихында алғаш рет электровоздар, тепловоздар, жолаушылар мен жүк вагондарын құрастыру ісі жолға қойылды. Автомобиль өнеркәсібі дамып келеді. Мұндай серпінді өндірістер бұрын Қазақстанда болған жоқ. Бұл – біздің ортақ жеңісіміз, барша қазақстандықтардың жеңісі, – деді Нұрсұлтан Назарбаев.

	Қазақстан Президенті бұл жұмыстар экономиканың бәсекеге қабілеттілігін нығайтуға, халықты жұмыспен қамтамасыз етуге, олардың өмір сүру деңгейін арттыруға бағытталғанына тоқталды.

	– Іске асырылып жатқан шаралардың арқасында 2013 жылдың қорытындысы бойынша экономика өсімі 6 пайыз деңгейінде болады деп жоспарланып отыр. Инфляция 5 пайыздан, жұмыссыздық 5,2 пайыздан аспайды. Жалпы, елімізді индустрияландыру үдерісі өте жақсы бастау алды. Қазір 2020 жылға дейінгі кезеңге арналған индустрияландырудың екінші бесжылдығы жобасымен жұмыс жүріп жатыр. Бірінші бесжылдықтың тәжірибесін ескере отырып, біздің бұдан кейінгі қадамымыз нақты сараланған және дәл есептелген болуға тиіс, – деді Мемлекет басшысы.

	Нұрсұлтан Назарбаев екінші бесжылдықтағы міндеттерді айқындау кезінде барлық жобаның сапасына, тиімділігіне және өзара байланыстылығына ден қойған жөн екендігіне назар аударды.

	Қазақстан Президенті атап өткендей, Үкімет инвестиция тартудың нақты жоспарын жасап, іске асыру үшін ұсынылған әрбір жобаны тыңғылықты елеп-екшеуге тиіс.   

	 

	– Оның басымдықтарын дәл анықтау керек. Бірінші кезекте, бәсекеге қабілеттіліктің жоғары деңгейін қамтамасыз ете алатын салаларды дамытқан жөн. Мұнай-газ және тау-кен саласындағы машина жасау, азық-түлік өнеркәсібі мен құрылыс материалдарының өндірісі, агроөнеркәсіп кешені осындай сектор бола алады. Осы секторлардың айналасында қосалқы кәсіпорындар желісі құрылуы мүмкін. Солардың көмегімен шикізатты дайын өнімге дейін жеткізу қажет. Бұл – шағын және орта бизнес үшін де керемет мүмкіндік. Біз тәжірибе мен білім және жаңа технологиялар алу арқылы отандық инновацияны өзіміз құра аламыз, – деді Қазақстан Президенті.

	Нұрсұлтан Назарбаев дәстүрлі салалардағы өсімнің жоғары қарқынын сақтап қана қоймай, олардың өнімді өңдеуге мамандануын қамтамасыз ету қажеттілігіне де назар аударды.

	Қазақстан Президенті шағын және орта бизнесті әрі қарай дамытуды негізгі стратегиялық мәселе ретінде атады.

	– Табысты мемлекеттер шағын жеке меншік кәсіпорындардың өсіп, орта деңгейге, кейін ірілердің қатарына өтуі үшін барлық жағдайды жасауда. Қазақстанға да осы жолдан өту керек деп есептеймін. Жас қазақстандықтар осы жөнінде ойлануы керек. Бізде бизнеске қолайлы орта қалыптастыруда айтарлықтай жетістіктер бар. Елімізде шағын және орта бизнестің 800 мың субьектісі қызмет етеді. Экономиканың осы секторында 2,4 миллион қазақстандық жұмыс істейді. Шағын және орта бизнестің өнім шығару көлемі соңғы бес жылда 1,6 есеге – 2008 жылғы 4,9 миллиард теңгеден 2012 жылы 8,3 миллиард теңгеге дейін өсті. Сондықтан бүгін шағын және орта кәсіпкерліктің рөлін жаңаша бағалау маңызды. Экономика үшін ғана емес, бүкіл Қазақстанның дамуы үшін де. Шағын және орта бизнес –лайықты жаңа жұмыс орындары, – деді Мемлекет басшысы.

	Нұрсұлтан Назарбаев біздің қоғамда жеке меншік дәстүрі әлі берік еместігін, ал оның құқықтық негізі жетілдіруді қажет ететінін атап өтті.

	– Жалпы алғанда, қазір шағын және орта бизнестің дамуы үшін сөз бен жария бағдарламалар ғана қажет емес. Мейлінше терең стратегиялық қадамдар қажет. Жеке меншік институтын нығайту үшін кешенді шешімдер керек. Біздің заңнамаларымызға Қазақстандағы шағын және орта бизнестің дамуын тежейтін нормаларды алып тастау тұрғысынан тез арада ауқымды ревизия жүргізу қажет. Бұл орайда Кәсіпкерлердің ұлттық палатасы жетекші рөл атқаруы тиіс. Бүгінгі Үкімет үшін осы секторды дамыту абыройлы іс болып саналады. Бизнестегілердің саны жыл сайын артуы және кәсіпкерлік нысандарын көбірек ашу үшін мұны өз жұмыстарыңыздың өзегіне айналдырыңыздар, –деді Қазақстан Президенті.

	Мемлекет басшысы сондай-ақ екінші бесжылдық жоспарының міндеттерін «Бизнестің жол картасы-2020» бағдарламасымен толық үйлестіруді қамтамасыз етуді тапсырды.

	– Шағын және орта бизнес қазір салынып жатқан жаңа инновациялық кәсіпорындар төңірегінде дамуы тиіс. Бұл – Үкіметтің, Ұлттық палатаның, кәсіпкерлер мен барлық деңгейдегі әкімдердің міндеті. Бизнеске жүргізілген заңсыз тексерістер үшін шенеуніктерді жазалауды қатайту жөнінде қосымша шаралар қолдану маңызды. Бас прокуратура бұл тұста әлі өз жұмысын толық орындап отырған жоқ. Тек 2013 жылдың 9 айында ғана 140 мың тексеріс жасалған. Оның жартысынан көбісі – жоспардан тыс, ондай тексерістер жүргізуге негіз бар екендігі туралы мемлекеттік органдар қызметкерлерінің жалған хабарламалары үшін өткізілген тексерістер. Жазған адамның аты-жөні көрсетілмеген хаттар қаралмасын деп мен айттым ғой, – деді Нұрсұлтан Назарбаев.

	Осыған байланысты Мемлекет басшысы Президент Әкімшілігі жанынан бизнесті одан әрі дамыту үшін барлық қаралған мәселелер бойынша заңнамалық базаға ревизия жүргізу жөнінде арнаулы комиссия құру, салықтық жеңілдіктер жасау және әкімшілік кедергілерді жою қажеттігі туралы айтты.

	Сонымен қатар Қазақстан Президенті құқық қорғау органдарына, соның ішінде Бас прокуратураға бизнеске тексеріс жүргізуге жалған негіздеме жасау жайттарын сыбайлас жемқорлық сипатындағы құқық бұзушылыққа теңестіру үшін заңнамаға өзгерістер енгізуді тапсырды.

	Бұдан бөлек, Мемлекет басшысы шағын және орта бизнестегі банкроттықтың жолға қойылған жүйесін жасауды тапсырды. Ол ісін жаңа бастаған кәсіпкерлерге перспективалы салаларды таңдау тұрғысынан қолдау көрсету қажеттігін атап өтті.

	- Менің тапсырмам бойынша жаңа бастаған бизнесмендерге арналған «Әрбір қазақстандық үшін шағын бизнестің қарапайым 100 түрі» нұсқаулығы дайындалды. Онда қазіргі біздің қоғамда сұранысқа ие бизнес-идеялар бар. Олар мүдделі әрі еңбекқор жандарға жұмыс және өсіп отыратын кіріс береді. Бүгінде Қазақстанда 500 мыңнан астам көпбалалы ана, 600 мыңнан астам мүгедек, 570-ке жуық студент және 1,7 миллиондай зейнеткер бар. Бұл оқу құралы соларға арналған. Жалпы, мүмкіндігі шектеулі адамдарға қолдау көрсету – игі іс. Бұл – әрбір министрлік үшін міндет, ірі, орта және шағын компаниялар үшін менің өтінішім болсын, – деді Нұрсұлтан Назарбаев.

	Айтылған жайттар негізінде Мемлекет басшысы Үкіметке 2014 жылдың бірінші жартыжылдығының соңына дейін Индустрияландырудың 2015-2019 жылдар кезеңіне арналған екінші бесжылдығы бағдарламасын әзірлеуді тапсырды. Бұған қоса, сол мерзімге қарай Үкімет экономикадағы дәстүрлі салаларды дамытудың бесжылдық жоспарларын да дайындауы тиіс.

	Соңында Нұрсұлтан Назарбаев «Алтын сапа», «Қазақстанның үздік тауары» және «Парыз» конкурстары жеңімпаздарын құттықтап, бұл марапаттар отандық кәсіпкерлікке оның елдің әлеуметтік-экономикалық дамуы мен халқымыздың әл-ауқатын арттыруға қосқан қомақты үлесін бағалай отырып, үлгі тұтарлық жетістіктері  үшін берілгенін атап өтті.

	Сөзін аяқтаған соң Мемлекет басшысы «Парыз» конкурсының  Гран-при жүлдесін «Өскемен титан-магний комбинаты» АҚ директорлар кеңесі төрағасы С.Гелерге, «Алтын сапа» конкурсының арнаулы «2013 жылдың өндірістегі үздік инновациялары» жүлдесін «ENRC» компаниясының  акционері А.Машкевичке, «Алтын сапа» конкурсының арнаулы «2013 жылдың үздік индустриялық жобасы» жүлдесін «СарыарқаАвтоПром» ЖШС директорлар кеңесінің мүшесі А.Лаврентьевке тапсырды.





///
	 

	Отан қорғаушылар күні қарсаңында Мемлекет басшысының Жарлығымен әскери және қызметтік борышын атқару кезінде батылдық пен жанқиярлық көрсеткен бір топ әскери қызметшілер, құқық қорғау және ұлттық қауіпсіздік органдары қызметкерлері Қазақстан Республикасының мемлекеттік наградаларымен марапатталды.

	Қазақстан Президенті марапатталған әскерилер мен құқық қорғау органдары қызметкерлері арасында өз өмірлерін қатерге тігіп, адамдарды құтқарып қалғандар бар екенін атап өтті.  

	– Сіздер тек өз қызметтеріңізді ғана емес, азаматтық борыштарыңызды да абыроймен атқардыңыздар, жастарға үлгі болдыңыздар. Өмірде ерлікке әрдайым орын бар екенін дәлелдедіңіздер. Араларыңызда күш-қуаты мен уақытын аямастан өз қызметінде ұдайы үздік нәтиже көрсете отырып, ұзақ жылдар қажырлы еңбек етіп келе жатқандар да бар. Отанға қалтқысыз қызмет – азаматтық ерлік пен жанқиярлылықтың шынайы көрінісі. Баршаңыз еліктеуге, үлгі алуға лайықтысыздар, сіздерге қарап жастар бой түзейді. Сіздердің істеріңіз – өз халқын сүюдің және оған адал болудың үздік үлгісі, – деді Нұрсұлтан Назарбаев.

	Мемлекет басшысы марапат алғандарға зор жауапкершілік артылатынын, олар азаматтарымыздың бейбіт өмірін қорғай жүріп, өскелең буынға үлгі болуға тиіс екенін айтты.

	 Марапатталғандар өз кезегінде Қазақстан Президентіне жоғары сенімі мен қолдауы үшін алғыстарын білдірді. Сондай-ақ, олар өз еліне қалтқысыз қызмет етуге, кәсіби деңгейі мен шеберліктерін арттыруға, мемлекеттің егемендігі мен Қазақстанның бейбіт аспанын қорғауға әрқашан әзір екендіктерін жеткізді.

	Қорғаныс, ішкі істер және төтенше жағдайлар жөніндегі министрліктер, Ұлттық қауіпсіздік комитеті, Мемлекеттік күзет қызметі, «Сырбар» сыртқы барлау қызметі, Экономикалық қылмысқа және сыбайлас жемқорлыққа қарсы күрес агенттігі (қаржы полициясы),  Бас прокуратура  және  «Қазақстанның ішкі істер органдары мен ішкі әскерлері ардагерлерінің ұйымы» қоғамдық бірлестігінің ұсыныстары бойынша барлығы 60 адам наградталды.

	Олардың ішінде ІІ дәрежелі «Даңқ» орденімен 8 адам, ІІ дәрежелі «Айбын» орденімен - 14, ІІІ дәрежелі «Айбын» орденімен - 7, «Құрмет» орденімен - 2, «Ерлігі үшін» медалімен - 8, «Жауынгерлік ерлігі үшін» медалімен - 18, «Ерен еңбегi үшiн» медалімен - 1, Қазақстан Республикасының Құрмет грамотасымен екі адам атап өтілді.

	Салтанатты рәсім барысында ІІ дәрежелі «Даңқ» орденімен  ҚР Экономикалық қылмысқа және сыбайлас жемқорлыққа қарсы күрес агенттігі (қаржы полициясы) төрағасының орынбасары М. Ахметжанов, Ішкі істер министрлігі Қылмыстық-атқару жүйесі комитетінің төрағасы  Б.Бердалин,  Қорғаныс министрлігі 68665 әскери бөлімінің командирі А.Джумакеев, Ақмола облысының прокуроры М.Исәділов, Төтенше жағдайлар министрлігінің Астана қаласы төтенше жағдайлар департаментінің бастығы М.Ысқақов және ҚР Қарулы Күштері Әуе қорғанысы күштерінің бас қолбасшысы Н.Орманбетов марапатталды.

	ІІ дәрежелі «Айбын» орденімен ҚР Мемлекеттік күзет қызметі бастығы аппаратының басқарма бастығы Р.Жамбылова, ҚР Ұлттық қауіпсіздік комитеті департамент бастығының бірінші орынбасары С.Климчук, ҚР Қорғаныс министрлігі 14776 әскери бөлімі командирінің орынбасары – бөлім орталығының бастығы А.Мұқатаев, ҚР Ұлттық қауіпсіздік комитеті Шекара қызметі жеке авиациялық эскадрильясының командирі Е.Смағұлов марапатталды.

	ІІІ дәрежелі «Айбын» орденімен ҚР Ішкі істер министрлігі Ішкі әскерлер «Оңтүстік» өңірлік қолбасшылығы 7552 әскери бөлімі атқыштар батальонының бөлімше командирі Ж.Баянбаев, ҚР Қорғаныс министрлігі 53898 әскери бөлімі авиациялық эскадрильясының (жеңіл реактивті ұшақтар) аға авиация механигі Б.Мойнов, ҚР Төтенше жағдайлар министрлігі Ақмола облысы төтенше жағдайлар департаменті «Өрт сөндіру және апаттық-құтқару жұмыстары қызметі» ММ Көкшетау қаласы № 1 мамандандырылған өрт сөндіру бөлімінің жүргізушісі Ю.Новосельцев, 0112 әскери бөлімінің бөлімше командирі  Ғ.Тойшыбаев наградталды.

	«Ерлігі үшін» медалімен ҚР Қорғаныс министрлігі 64471 әскери бөлімінің аға офицері О.Баукен, Төтенше жағдайлар министрлігі Қарағанды облысы Төтенше жағдайлар департаменті «Өрт сөндіру және авариялық-құтқару жұмыстары қызметі» ММ өрт сөндіру кезекші қызметі жетекшісінің көмекшісі М.Дүйсенбаев, Павлодар облысы ішкі істер департаменті Павлодар қаласы ішкі істер басқармасы жол-патрульдік полиция батальонының взвод командирінің орынбасары Е.Нұрғалиев, ал «Жауынгерлік ерлігі үшін» медалімен  Қорғаныс министрлігі 74884 әскери бөлімінің командирі А.Асанбай, ҚР Қорғаныс министрлігі 65229 әскери бөлімі авиациялық эскадрильясы (әскери-көліктік авиация) командирінің орынбасары Д.Гроц, ҚР Ұлттық қауіпсіздік комитеті Қостанай облысы бойынша департаментінің басқарма бастығы Ю.Евдокимов марапатталды.  

	 

	    


///Мемлекет басшысы колледждің оқу корпусын, лабораторияларын, шеберханаларын, кітапханасы мен жатақханасын аралап көрді.
Қазақстан Президентіне халықаралық стандарттар мен әлемдік озық тәжірибені, сондай-ақ, шетелдік және отандық мұнай-газ компанияларының талаптарын ескере отырып әзірленген инновациялық білім бағдарламаларын пайдалану APEC PetroTechnic колледжінің басты ерекшелігі екені баяндалды.  
Тәжірибеге негізделген оқыту барысында шынайы өндірістік үдерістер жасалады. Соның арқасында түлектер колледж бітірген соң, бірден өндірістегі күрделі міндеттерді табысты атқара алады.
Студенттермен және оқытушылар ұжымымен әңгімелесу барысында Қасым-Жомарт Тоқаев ірі халықаралық мұнай-газ компаниялары үшін мамандарды шетелде емес, Қазақстанда даярлаудың маңыздылығын айтты. Оның пікірінше бұл үшін колледжде барлық жағдай жасалған.
 







///Мамука Бахтадзе Қасым-Жомарт Тоқаевты Қазақстан Республикасының Президенті лауазымына кірісуімен құттықтап, Қазақстанды одан әрі өркендету жолында табыс және зор жетістік тіледі.
Қасым-Жомарт Тоқаев құттықтағаны үшін Мамука Бахтадзеге ризашылық айтып, Қазақстан мен Грузия арасындағы қарым-қатынастар екі ел халқының игілігі үшін одан әрі нығая түсетініне сенім білдірді.
Телефон арқылы сөйлесуге Грузия жағы бастамашы болды.
///Қасым-Жомарт Тоқаев өз сөзінде Ұлттық қоғамдық сенім кеңесінің «Халық үніне құлақ асатын мемлекет» тұжырымдамасын жүзеге асыруға зор үлес қосып келе жатқанын және кеңесте қабылданған шешімдер еліміздегі жүргізіліп жатқан реформаларға тың серпін бергенін айтты.
– Бүгінгі таңда Ұлттық кеңестің ұсынысымен 13 заң қабылданды. Тағы 9 заң жобасы әзірленіп жатыр. Заң шығару жауапты және күрделі жұмыс екені баршаға белгілі. Осы тұрғыдан алғанда, Кеңес мүшелері ауқымды істер атқаруда. Ұлттық кеңес алғашқы кезеңде өз қызметін консультативті-кеңесші орган ретінде бастады. Ал бүгінде жаңа реформалар ұсынатын маңызды құрылымға айналды, – деді Қазақстан Президенті.
Мемлекет басшысы Ұлттық кеңес ұсынған шаралар мен бастамалар жайында өз ойымен бөлісті. Ең алдымен, тұрғын-үй және экономика саясатын жетілдіру бағытына қатысты пікір білдірді. Бүгінде қазақстандықтар өз зейнетақы жинағының бір бөлігін тұрғын-үй жағдайын жақсартуға пайдалана бастады. Айналасы бір айдың ішінде ғана мыңдаған азамат көптен күткен баспанасын алды, ипотекасын өтеді немесе несиесін азайтты. Дегенмен, тұрғын-үй мәселесі әлі де өзекті болып отыр. 
– Мен Үкіметтің қаңтар айындағы кеңейтілген отырысында тұрғын-үй саясатын жетілдіру үшін жаңа ұсыныстар әзірлеуді тапсырдым. Үкімет айтарлықтай тиімді ұсыныстар берді. Жалпы бұл ұсыныстарды қолдаймын. Дегенмен нарықтың өз ережесі бар. Нақты экономикалық факторларға байланысты құрылыс компаниялары қазір арзан үй салуға мүдделі емес. Сол себепті қолжетімді әрі сапалы үй салуды жандандыру үшін құрылыс компанияларымен оффтейк, яғни, алдын ала сатып алу келісімін жасау керек. Соған сәйкес тұрғын үйлер «Нұрлы жер» бағдарламасындағы бағамен сатып алынады. Мұндай тәсіл сынақ жобалары аясында алдын ала пысықталды. Енді мұны бүкіл ел бойынша жүзеге асырған жөн. Бұл қадам аз уақыттың ішінде құны қолжетімді жаңа тұрғын үйлер салуға мүмкіндік береді, – деді Қасым-Жомарт Тоқаев.
Президент ауылдық жерлердегі тұрғын-үй мәселесін шешу үшін кәсіпкерлер өз жұмысшыларына арнап үй салса, оған кеткен шығынның 50 пайызына дейін қайтаруды ұсынды. Бұл ұсыныс ауылды дамытуға жан-жақты септігін тигізіп, экономикалық белсенділікті арттырып, қажетті мамандарды, ең алдымен, мұғалімдер мен дәрігерлерді, мал дәрігерлерін тартуға мүмкіндік береді. Үкімет бұл тәсілді осы жылдың екінші жартысынан қалдырмай қолданысқа енгізуі керек. 
Мемлекет басшысы аймақтардағы әлеуметтік-кәсіпкерлік корпорациялардың жұмысын қайта реформалап, оларды толыққанды институтқа айналдыру қажет деп санайды. Олардың жұмысы ашық әрі қоғамның толық бақылауында болуға тиіс. Әлеуметтік-кәсіпкерлік корпорациялардың қызметін үйлестіру үшін Ұлттық экономика министрлігінің құзыретін күшейту керек. Экономиканы әртараптандыру және оның энергия сыйымдылығын төмендету шараларымен қатар, «жасыл технология» бағытына қадам баса беру керек.
– Дәл осындай стратегиялық маңызды салаға қатысты мемлекеттік саясаттың ұстанымдары мен шаралары белгісіз күйінде тұр. Сондықтан баламалы энергетиканы дамыту мәселелері бойынша жаңа заң әзірлеу қажет. Онда жаңартылатын энергия көздерін ғана емес, барлық баламалы қуат көздерін реттеудің тәсілдері мен нормаларын да көрсету керек. Үкіметке тиісті заң жобасын әзірлеп, оны Парламенттің қарауына енгізуді тапсырамын, – деді Мемлекет басшысы.
Қасым-Жомарт Тоқаев білім саласын дамыту қажеттігін атап өтіп, Үкіметке 600 қазақстандық білім беру ресурстарына лимитсіз қол жеткізе отырып, «Білім» ұялы операторларының тарифтік жоспарын мерзімін шектемей ұзартуды, сондай-ақ, мектептердің отандық білім беру ресурстарына тегін қол жеткізуін қамамасыз етуді тапсырды.
– Тағы бір маңызды міндет – педагогика және медицина кадрларын даярлау. Қазірдің өзінде көптеген өңірлерде осы сала мамандарының тапшылығы ерекше байқалып отыр. Бұл – өте күрделі мәселе. Оны жедел шешуіміз керек. Мемлекет осы ахуалды түзету үшін нақты шараларды қолға алды.  Мұғалімдер мен дәрігерлердің жалақысын көбейтіп, әлеуметтік мәртебесін арттырып жатырмыз. Бұған дейін біз педагогикалық жоғары оқу орындарында оқитын студенттердің стипендиясын көтеру туралы шешім қабылдадық. Бұл қадам өз жемісін берді. Сондықтан медициналық оқу орындарындағы стипендияны көбейту қажет, – деді Президент.
Қасым-Жомарт Тоқаев инклюзивті қоғамдық орта қалыптастыру мәселесіне жеке-дара тоқталды. Мүмкіндігі шектеулі азаматтарды жүйелі түрде қолдау дамыған және әлеуметтік жауапты мемлекеттерге тән. Қазақстан бұл бағыттағы жұмысты үнемі жақсартып отыруға тиіс. Себебі ерекше білім беру қажеттіліктері бар балалар саны өсуде. Сонымен қатар мұндай іске мамандандырылған ұйымдардың алаңсыз жұмыс істеуі үшін қолданыстағы нормалар ескірген.
– Өңірлердің ерекшеліктерін және қазіргі заманғы стандарттарды ескере отырып, аталған саладағы нормативтерді жаңарту қажет. Бүгінде бір психологиялық-медициналық-педагогикалық комиссия 60 мың баланы қамтиды. Олардың жұмысының тиімділігін арттыру үшін бұл нормативті 50 мың балаға дейін төмендету керек. Балаларды сәби кезінен бастап скринингтен өткізу ісін жақсарту, алғашқы медициналық-санитарлық көмек көрсету ұйымдары жанындағы әлеуметтік қызметтердің жұмысын күшейту қажет. Уәкілетті органдар ерекше қажеттіліктері бар бала мен оның отбасы үшін бірыңғай маршрут түрінде іс-қимылдардың түсінікті алгоритмін жасауы тиіс. Өңірлердегі арнаулы мекемелерді ескере отырып, онда бала дүниеге келгеннен бастап мемлекет тарапынан көрсетілетін қызметтің барлық түрі ұсынылуы керек. Білім және ғылым министрлігі ерекше балалардың білім алу құқықтарын іске асыру мәселесіне айырықша назар аударғаны жөн, – деді Мемлекет басшысы.
Президент мүгедектікті анықтау рәсімдерін жеңілдетуді тапсырды. Ол үшін Денсаулық сақтау министрлігі мен Еңбек және халықты әлеуметтік қорғау министрлігінің ақпараттық жүйелерін біріктіру керек. Осылайша азаматтар өздеріне қажетті қызметтің барлығын бір ғана медициналық мекемеден алуға тиіс. Бұл жоба биылғы 1 шілдеден бастап сынақ ретінде, ал 2022 жылғы 1 қаңтардан бастап толыққанды жүзеге асуы қажет. Мүмкіндігі шектеулі адамдардың тұрғын үйлерге, әлеуметтік нысандарға кіріп-шығуын және көліктерге мініп-түсуін қамтамасыз ету мәселесі де өзекті.
– Іс жүзінде жүріп тұруы қиын азаматтардың өздігінен үйден шыға алмай қалатын кездері болады. Бұл жерде олардың қандай да бір нысанға баруы және оның ішінде өздігінен жүріп тұруы туралы айтудың өзі артық. Мұндай күрделі әрі қолайсыз жағдайды түбегейлі өзгерту қажет. Мүмкіндігі шектеулі тұлғалардың қажетті нысандарға қиындықсыз жетуін қамтамасыз ету үшін «табалдырықтан табалдырыққа» қағидаты бойынша жұмыс істейтін нақты нормативтік-құқықтық актілерді тез арада қабылдау қажет. Осыған байланысты жергілікті атқарушы органдар Қажетті нысандардың тізімін немесе картасын әзірлеуі тиіс. Аталған тізімде барынша қажетті ұйымдар, олардың қатарында халыққа қызмет көрсету орталықтары, денсаулық сақтау, білім беру және басқа да мекемелер болғаны жөн. Соның негізінде әкімдер аталған нысандарды талаптарға толық сәйкестендіруі керек, – деді Қасым-Жомарт Тоқаев.
Мемлекет басшысы адам құқықтарын қорғауға қатысты Үкімет, жұмыс берушілер мен кәсіподақ өкілдері әзірлеп жатқан Қазақстандағы еңбек қауіпсіздігін қамтамасыз етудің 2025 жылға дейінгі іс-қимыл жоспарының маңыздылығын атап өтті.
Сонымен қатар БҰҰ адам құқықтары жөніндегі Жоғарғы комиссарының басқармасы әзірлеген 14 жаһандық индикатор негізінде адам құқықтарын сақтау бойынша бағалау жүйесінің Ұлттық индикаторларын кезең-кезеңімен енгізуді жолға қою ұсынылды. Өскелең ұрпақтың денсаулығын «әлеуметтік кеселдерден» қорғау мақсатында кәмелетке толмағандарды құмар ойындарға тартқан немесе сондай жағдайға жол берген заңды тұлғаларды әкімшілік жауапкершілікке тарту ұсынылды. Әйелдерге қатысты тұрмыстық зорлық-зомбылық көрсету мәселесі де өткір әлеуметтік проблема ретінде айтылды.
– Жыл сайын елімізде әйелдерге қатысты 2,5 мыңнан астам қылмыстық іс тіркеледі. Оның ішінде адам өліміне алып келетін жағдайлар да бар. Бұл өткір мәселені шешу үшін мемлекеттік органдар мен үкіметтік емес ұйымдардың күш біріктіруі қажет. Бұл ретте, Ішкі істер министрлігіне қарасты 1999 жылы құрылған Әйелдер мен балаларды зорлық-зомбылықтан қорғау жөніндегі арнайы бөлімшелер маңызды рөл атқарады. Аталған бөлімшелер полиция мен азаматтық қоғамның арасында дәнекер болуы керек. Алайда кезінде олардың штаттық саны, әсіресе, тұрмыстық зорлық-зомбылық фактілері жиі тіркелетін аймақтарда екі есеге дейін қысқартылды. Ішкі істер министрлігіне Әйелдер мен балаларды зорлық-зомбылықтан қорғау жөніндегі арнайы бөлімшелердің штатын қайта қалпына келтіруді тапсырамын, – деді Президент.
Мемлекет басшысы өз Жолдауында түзеу мекемелері мен полицияның арнайы ғимараттарындағы «көзден таса» учаскелерді бейнебақылау жүйесімен толық қамтамасыз етуді тапсырған болатын. Енді, аталған мақсатты іске асыру үшін Ішкі істер министрлігі мүдделі мемлекеттік органдармен және құқық қорғаушылармен бірлесіп, Нақты іс-қимыл жоспарын әзірлеуі тиіс. Бұдан бөлек Парламентке адвокаттардың кәсіби әдеп сақтамағаны және заң көмегін көрсету қағидаттарын бұзғаны үшін өмір бойына лицензиясынан айыру туралы норманы алып тастау мәселесін қарастыру ұсынылды.
Қасым-Жомарт Тоқаев саяси реформаларды дәйекті іске асыруға баса мән береді. Жергілікті өзін-өзі басқаруды дамытудың жаңа тұжырымдамасын әзірлеу аясында тиісті заң жобасын дайындау тапсырылды. Биыл кент, ауыл, ауылдық округ әкімдерін тікелей сайлау өткізіледі.
– Бұл еліміздің қоғамдық-саяси өміріндегі елеулі оқиға болмақ. Сайлау туралы заңнамаға енгізілетін барлық өзгерістер мен толықтырулар пысықталуда. Тиісті заң алдағы уақытта қабылданады. Содан кейін ғана кенттердің, ауылдар мен ауылдық округ әкімдерінің тікелей сайлауына қажетті барлық нормативтік-құқықтық негіз толығымен қалыптасты деп айта аламыз.  Бірақ, біз мұнымен шектеліп қалмаймыз. Келесі маңызды қадам – аудан әкімдерінің тікелей сайлауы. Мен бұл сайлауды 2024 жылы өткізу керек деп санаймын. Осы бастама елімізді демократияландыруға және жергілікті басқару институтын нығайтуға елеулі үлес қосады деп сенемін. Түптеп келгенде, аудандарда сайлау өткізу халық билігін орнатудың айқын көрінісі болмақ, – деді Мемлекет басшысы.
Президент қос азаматтығы үшін жауапкершіліктің күшейтілуі мүмкін екенін айтты. Қасым-Жомарт Тоқаев Үкімет пен Мемлекеттік қызмет істері агенттігінен бұған дейін берілген мемлекеттік қызметшілер мен квазимемлекеттік ұйым басшылары арасында қос азаматтығы бар адамдарды жұмыстан шығару туралы тапсырмасының есебін сұрады.
Мемлекет басшысы жер мәселесінің ерекше маңызды екенін атап өтіп, қазақ жерінің шетелдіктерге сатылмайтыны туралы бұған дейін де бірнеше мәрте мәлімдегенін еске салды.
– Бұл мәселеге қатысты қауесеттерді тоқтату қажет. Сондықтан мен мынадай нақты шешімдер қабылдадым. Біріншіден, шетелдіктерге және шетелдік заңды тұлғаларға  ауыл шаруашылығы жерлерін сатуға, жалға беруге заң жүзінде біржола тыйым салуды тапсырамын. Бұл шетелдіктердің үлесі бар заңды тұлғаларға да қатысты. Мен мұны Президенттің заң шығару бастамасы арқылы жедел түрде жүзеге асыру қажет деп шештім. Президент Әкімшілігі дәл осы мәселеге байланысты тиісті заң жобасын әзірлеуі керек.  Екіншіден, бір айдың ішінде Жер реформасы жөніндегі комиссияны құрып, 25 наурызда жұмысқа кірісуді тапсырамын. Комиссияның құрамына аграрлық сектордың беделді өкілдерін және жер мәселесін жетік білетін сарапшыларды қосу керек. Үшіншіден, Үкіметке биылғы тамыз айының соңына дейін жер реформасының негізгі мәселелері бойынша ортақ мәміле арқылы түбегейлі байлам жасауды тапсырамын. Төртіншіден, комиссия жұмысының әрбір кезеңі және онда ұсынылған шаралар туралы халықты үнемі хабардар етіп отыру керек. Басты міндеттің бірі – комиссия жұмысының және шешім қабылдаудың мейлінше ашықтығын көрсету. Ең бастысы, жер шетелдіктерге сатылмайтыны туралы түбегейлі шешім қабылданды, – деді Мемлекет басшысы.
Жиын соңында Президент Ұлттық кеңестің маңызды міндеттерінің бірі мемлекет пен қоғам арасында тиімді байланыс орнату екенін атап өтті. Оның айтуынша, қоғамдық жұмыс, ең алдымен, азаматтарымыздың алдындағы үлкен миссия әрі жоғары жауапкершілік. Ұлттық кеңес үйлесімді қоғамдық ортаның дамуына, өркениетті диалог нормаларының түбегейлі қалыптасуына септігін тигізуі тиіс.
Сонымен қатар жиында Қазақстан Республикасы Президентінің Көмекшісі Ерлан Қарин, сондай-ақ, Ұлттық қоғамдық сенім кеңесінің мүшелері: Марат Шибұтов, Қайырбек Арыстанбеков, Эмин Аскеров және Максим Рожин сөз сөйледі.











///Нұрсұлтан Назарбаев Жапониядағы нөсер жаңбыр мен лай көшкіні салдарынан көптеген адамның қаза болғаны туралы хабарды зор күйзеліспен қабылдады.
«Табиғи апат салдарынан жақындарын жоғалтқан және зардап шеккен отбасылардың, сондай-ақ бүкіл Жапония халқының қайғысына ортақтасып, көңіл айтамын», – делінген жеделхатта.
Мемлекет басшысы Қазақстан халқының осындай ауыр сәтте Жапония халқымен бірге екенін жеткізіп, зардап шеккендердің тезірек сауығып, отбасыларына оралуына тілектестік білдірді.
///Кеңесте Елбасы облыстық мәслихаттың депутаттары кандидатурасын мақұлдаған өңірдің жаңа әкімі Ерлан Қошановты таныстырды.
Нұрсұлтан Назарбаев жиынға қатысушыларға арнаған сөзінде еліміздің және Қарағанды облысының экономикалық және әлеуметтік даму көрсеткіштеріне тоқталып өтті.
– Тәуелсіздік алғаннан бері бұл өңірдің экономикасы 23 есе өсті, индустрияландырудың 72 нысаны іске қосылды. Облысқа соңғы 5 жылда 1,7 триллион теңге инвестиция салынды. Апатты жағдайдағы мектептер проблемасы жойылып, үш ауысыммен білім беру мәселесі шешілуде. Жол картасы аясында 4 мыңнан астам адам жұмыспен қамтылды, – деді Мемлекет басшысы.
Қазақстан Президенті елдегі саяси реформалар үдерісіне ерекше назар аударып, президенттік вертикальді сақтаудың аспектілерінің және мемлекеттік биліктің барлық тармағының жауапкершілігін арттырудың маңыздылығын атап өтті.
Сондай-ақ, Елбасы бірқатар өзекті міндеттерді орындау қажеттігін айтып, облыс тұрғындарын елдің экономикалық жаңғыруына белсене атсалысуға шақырды.
– Инвестиция тарту үшін қолайлы жағдай туғызу керек. Қазақстан Дүниежүзілік банк рейтингінің «Бизнес жүргізу жеңілдігі» критерийі бойынша 35-орынды иеленіп отыр. Бұл – жақсы көрсеткіш, алайда бізге ең әуелі өңірлердегі жұмысты жалғастыру қажет. Біз бизнес жүргізу жеңілдігі бойынша облыстардың арнаулы рейтингін жасап, жыл сайын индустрияландыру күні табыс етілетін атаулы сыйлық тағайындаймыз, – деді Нұрсұлтан Назарбаев.
Сонымен бірге, Мемлекет басшысы кәсіпкерлік аясын кеңейту, мемлекет-жекеменшік серіктестігін дамыту, ауыл шаруашылығын субсидиялау, «Нұрлы жер» бағдарламасын іске асыру, өндірілетін өнімдегі қазақстандық үлесті арттыру, сондай-ақ ғылыми-зерттеу институттарын қатыстыру арқылы өнеркәсіп секторын инновациялық тұрғыдан дамыту шараларына назар аударды.
– Біз бәсекеге қабілетті экспорттық кәсіпорындарға негізделген индустрияландыруды жалғастыруға тиіспіз. Тауар жеткізу, қызмет көрсету және оларды тұтыну жөнінен жаһандық жүйеден орнымызды табуымыз қажет. Бұл мақсатқа трансұлттық компанияларды тарту арқылы қол жеткізе аламыз, – деді Қазақстан Президенті.
Нұрсұлтан Назарбаев елдегі әкімдер мен даму институттары басшыларының алдына отандық кәсіпорындарды одан әрі дамыту үшін инвесторлармен жұмысты жандандыру міндетін қойды.
Кездесу соңында Қарағанды облысының жаңа әкімі Қазақстан халқына және Президентіне ант берді.




/// 
Қымбатты отандастарым!
 
Өздеріңізге мәлім, 26 сәуір күні Қазақстан Республикасы Президентінің сайлауы өтеді. 
Халқымыз бұл жөнінен жан-жақты хабардар. Қолдаушылар мен кандидаттар облыстарда болып, жұртшылықпен жүздесті.
Бүкілхалықтық сайлау – біздің Конституциямызда, арнайы заңымызда көрініс тапқан аса маңызды саяси іс-шара. Сайлау арқылы азаматтарымыз, біріншіден, өзінің конституциялық құқығын жүзеге асырады, екіншіден, ел басқару ісіне тікелей қатысады. Әрбір азамат өзіне ұнайтын, саясатын түсінетін, халықты алға бастай алады деп сенетін кандидатқа дауыс береді.
Бұл – әлемдік қауымдастық өкілдерінің назарын аударатын ел өміріндегі елеулі оқиға. Сайлауды бақылау үшін елімізге 1 мыңнан астам байқаушылар, 200-ге жуық шетелдік ақпарат құралдарының өкілдері келеді. Олардың алдында біз ынтымағымызды  көрсетуіміз керек. Халық неғұрлым белсене қатысатын болса, соғұрлым еліміздің бірлігі нығаяды, болашаққа деген сенімі беки түседі.
Баршаңызды сайлауға қатысып, дауыс беруге шақырамын.
///Мемлекет басшысы Қазақстанның халық әртісі, театр және кино өнерінің майталманы Зәмзәгүл Шәріпованың туған-туысқандары мен жақындарына көңіл айтты.
«Зәмзәгүл Нүсіпбайқызы ұлттық драматургия саласындағы талантты актерлер шоғырының белді өкілдерінің бірі болатын. Оның кинода және театр сахнасында сомдаған айшықты рөлдерін өнерсүйер қауым әрдайым қызыға тамашалады. Ол ешкімге ұқсамайтын қайталанбас қолтаңбасы арқылы өз саласында айрықша із қалдырды.
Зәмзәгүл Шәріпованың қазақ өнеріндегі ерекше орны мен жарқын дидары ешқашан ұмытылмайды деп сенемін», – делінген жеделхатта.
///
	 

	Кездесуге БҰҰ Бас Ассамблеясы 67-ші сессиясының төрағасы В.Еремич, БҰҰ Экономика және әлеуметтік кеңесінің төрағасы Нестор Осорио, Фиджи аралдары республикасының сыртқы істер және халықаралық ынтымақтастық министрі, Қытай және77 тобның төрағасы Р.Кубуабола, БҰҰ Бас хатшысының экономика және әлеуметтік мәселелер жөніндегі орынбасары У.Хунбо, БҰҰ ЮНКТАД сауда және даму жөніндегі конференциясының бас хатшысы С.Панитчпакди, БҰҰ Бас хатшысының орынбасары – Еуропа экономика комиссиясының атқарушы хатшысы С.Алкалай және БҰҰ Азия және Тынық мұхитына арналған экономика және әлеуметтік комиссиясының бас экономисі және директоры Н.Кумар қатысты.

	Әңгімелесу барысында Қазақстанның БҰҰ бөлімшелерімен және агенттіктерімен ынтымақтастығының негізгі перспективалары талқыланды.

	Сонымен қатар, кездесуде Қазақстанның Дағдарысқа қарсы бүкіләлемдік конференцияны өткізу жөніндегі бастамасының негізгі қағидалары қарастырылды. Оның аясында әртүрлі елдердің өкілдері әлемдік реформалар жоспарының жобасын талқылайтыны көзделген. Бұл болып жатқан жаһандық оқиғалар тұрғысынан алғанда дер кезіндегі қадам болып саналатыны атап өтілді.

	Осы орайда, Мемлекет басшысы Біріккен Ұлттар Ұйымына Астанада осындай маңызды және жауапты іс-шараны өткізуге көрсеткен қолдауы мен сенімі үшін ризашылығын білдірді. 
///Президентке Алматы қаласының эпидемиологиялық жағдайы және коронавирус індетінің болуы ықтимал екінші толқынына дайындық жұмыстары туралы баяндалды.
Мемлекет басшысына қала тұрғындарын жұмыспен қамту және «Жұмыспен қамтудың жол картасы» бағдарламасы аясында әлеуметтік аз қамтылған азаматтарға көмек көрсету туралы ақпарат берілді.
Қасым-Жомарт Тоқаев Президенттің Қазақстан халқына Жолдауындағы міндеттемелердің толық әрі бұлжытпай орындалуы керек екенін атап өтті. Мемлекет басшысы әлеуметтік жобаларды жүзеге асыруға, шағын және орта кәсіпкерлікті қолдауға баса мән беруді тапсырды.

///
	

	Кездесуге экономика бойынша 1994 жылғы лауреат Д.Нэш, 1996 жылғы лауреат Д.Мирлис, 1999 жылғы лауреат Р.Манделл, 2004 жылғы лауреаттар Э.Прескотт және Ф.Кидланд, 2005 жылғы лауреат Р.Ауманн, 2010 жылғы лауреат К.Писсаридес, физика бойынша 2006 жылғы лауреат Д.Смут, физиология мен медицина бойынша 1991 жылғы лауреат Э.Неер қатысты.

	Кездесу кезінде халықаралық қаржы-экономика жүйесінің жай-күйі, сондай-ақ Қазақстанның әлемдік экономиканы орнықты дамыту траекториясына өту жөніндегі сындарлы шешім әзірлеуге бағытталған бастамалары талқыланды.

	Кездесуге қатысушылар VI Астана экономикалық форумы мен Дағдарысқа қарсы бүкіләлемдік конференцияның күн тәртібінің өзектілігін атап өтті.

	Мемлекет басшысы бұл іс-шара сарапшылардың әлемдегі қазіргі заманғы экономикалық ахуалды дамыту перспективасы жөніндегі өз көзқарастарын бөлісуге мүмкіндік туғызатынын атап көрсетті. 

	Өз кезегінде Нобель сыйлығының әр жылдардағы лауреаттары Нұрсұлтан Назарбаевқа кездесу үшін алғыс айтып, Астана экономикалық форумының жұмысы жемісті болатынына сенім білдірді, сондай-ақ форумның жаһандық ауқымдағы дағдарысқа қарсы тиімді шешімдерді іздестірудегі құндылығына тоқталды.

///
	 

	Кездесу барысында Нұрсұлтан Назарбаев пен Владимир Путин сауда-экономика, инвестиция және отын-энергетика салаларындағы екіжақты ынтымақтастықтың кең ауқымды мәселелерін талқылады.

	Қазақстан мен Ресей көшбасшылары халықаралық және өңірлік құрылымдар аясындағы, соның ішінде Еуразиялық экономикалық одақ және Кеден одағы аясындағы өзара іс-қимыл мәселелеріне айрықша назар аударды.

	Мемлекет басшылары Астрахань қаласындағы Каспий маңы мемлекеттерінің саммиті табысты болғанын да атап өтті.

	Қазақстан Президенті екі елдің алдағы ХІ өңіраралық ынтымақтастық форумы өзара тиімді қарым-қатынастарды дамыту жолындағы кезекті қадам болатындығына сенім білдірді.

	- Бүгін біз өңіраралық форум өткіземіз, оның аясында түрлі салалардағы келісімдерге қол қойылатын болады. Қазір елдеріміздің арасындағы өзара тауар айналымы аздап төмендеп отыр, бірақ мұны мен уақытша құбылыс деп ойлаймын. Біздің Еуразиялық экономикалық одақ толық қуатында жұмыс істейтініне сенімдімін, ол бәрімізге ортақ пайда әкеледі, - деді Қазақстан Президенті.

	Өз кезегінде Владимир Путин Форумға қатысуға шақырғаны үшін Нұрсұлтан Назарбаевқа алғысын айтты.

	- Ресей мен Қазақстанның арасында тарихи байланыстар орныққан. Бізді біріктіріп тұрған мыңдаған дәнекерліктер дамуымызғаа, бір-бірімізге қолдау көрсетуге септігін тигізуде, - деп атап өтті Ресей Президенті.

	Нұрсұлтан Назарбаев пен Владимир Путин сондай-ақ халықаралық күн тәртібіндегі өзекті мәселелерге қатысты да пікір алмасты.

	Сонымен қатар, мемлекет басшылары Қазақстан мен Ресейдің 60-қа жуық компаниясы қатысқан «Көмірсутек саласындағы инновациялар» көрмесін аралап көрді. 



///
	 

	Өз хатында профессор Қазақстанның әлеуметтік, экономикалық және саяси жетістіктеріне, оның өңірлік әрі жаһандық көшбасшы ретіндегі 1992 жылдан бергі орнықты дамуына тоқталған.  

	Ч.Ньюланд Тәуелсіздіктің бастапқы жылдарында жүргізілген өзгерістерді іске асыру кезіндегі батылдықты ерекше атап өткен.

	«Зейнеткерлер мен өзге де көпшілік көмекке аса мұқтаж болған қиын кезеңдегі Сіз бен біздің аз уақыт қана кездескеніміз есімде. Сіз халықтың атынан олардың күнкөрісіне ғана емес, Қазақстанның жарқын болашағына кепілдік бере отырып, сенімді әрекет еттіңіз. Астананың қалыптасуының алғашқы кездеріндегі көптеген қиындықтар да ойға оралады, қазір бұл  сол кезде көптеген сын-қатерлер қарсаңында тұрған елдің ең бір көреген шешімі ретінде мойындалып отыр», – деп жазады автор.

	Профессор қабылданған «Қазақстан-2050» стратегиясы елдің одан әрі орнықты дамуын қамтамасыз етеді деген пікірін білдірді. Сондай-ақ, ол   Қазақстанның бүгінде конституциялық институттардың нығаюы, заңның үстемдігі саласында көш басынан көрінуін жалғастырып отырғанын айтады.

	Ч.Ньюланд саяси лауазымға тағайындалатындар санының қысқартылуы, «А» басқарушылар корпусының құрылуы және Мемлекет басшысының басшылығымен мемлекеттік қызметтің кең ауқымда кәсібилендірілуі маңызды жетістіктер екеніне назар аударған.

	Хатының соңында автор Қазақстанға әлемдегі жаһандық сын-қатерлер жағдайында атқарып отырған айрықша рөлі үшін ризашылық, сондай-ақ еліміздің одан әрі қарай қарқынды дамуына деген сенім білдіреді.
///
	

	Кездесуге Еуразия экономикалық комиссиясы кеңесінің төрағасы – Қазақстан Премьер-Министрінің орынбасары Қайрат Келімбетов, ЕЭК кеңесі мүшелері – Ресей Үкіметі Төрағасының бірінші орынбасары Игорь Шувалов және «Беларусь Республикасының Даму банкі» ААҚ Басқармасы төрағасы Сергей Румас қатысты.

	Кездесу барысында Нұрсұлтан Назарбаев 29 мамырда Жоғары Еуразия экономикалық кеңесінің отырысы өтетінін атап өтті. Оған қоса биыл тағы екі отырыс жоспарланған.  

	– Жоғары Еуразия экономикалық кеңесінің үш отырысы өткізілуі қысқа мерзім ішінде барлық интеграциялық құжаттарды қабылдап үлгеру қажеттігіне байланысты. Атап айтқанда, біз 2014 жылғы 1 мамырға қарай 2015 жылғы 1 қаңтарда күшіне енетін Еуразия экономикалық одағын құру туралы келісім жобасын әзірлеуді аяқтауға уағдаластық. Бізде жұмыс көп, әртүрлі құжаттарды келісуді тұрақты және жүйелі түрде жүргізу қажет, – деді Мемлекет басшысы.

	Қазақстан Президенті Кеден одағы мен Еуразия экономикалық кеңістігі жұмысы оң нәтиже бергені анық екенін, соның ішінде, үш елдің экономикасы арасында тауар айналымының артуы мен өзара тығыз ықпалдастықтың дамуы тиімділік көрсеткіші болып саналатынын атап өтті.

///
		 

		Өз сөзінде Мемлекет басшысы «Қазақстан-2050» Стратегиясында биік мақсат – әлемдегі ең дамыған 30 елдің қатарына кіру міндеті қойылғандығына тоқталды.

		-  ХХI ғасырдың ортасында отбасыларының басым көпшілігі тыныштық пен молшылықта өмір сүретін ел ғана ең дамыған мемлекет қатарында болады. Балаларды тәрбиелеп, оларға сапалы білім береді, аға буынға қамқорлық көрсетеді, саламатты өмір салтымен жүреді, - деді Нұрсұлтан Назарбаев.

		Қазақстан Президенті отбасылық қатынастарды, моральдық-этикалық және рухани адамгершілік құндылықтарды нығайтудың 2015-2020 жылдарға арналған Жалпыұлттық іс-шаралар жоспарын әзірлеуді тапсырды.

		Мемлекет басшысы осынау маңызды жұмыстың басты орталығы Президент жанындағы Әйелдер ісі  және отбасылық-демографиялық саясат жөніндегі Ұлттық комиссия болуы тиістігіне тоқтала отырып, оның құрамын күшейту және жұмысына азаматтық қоғамның беделді өкілдерін тарту қажеттігін айтты.

		Сонымен қатар, Қазақстан Президенті егде адамдарды жасына қарай кемсітуден қорғау үшін заңнамалық базаны әрі қарай жетілдірудің, сондай-ақ жетім балаларды асырап алған және тәрбиелейтін азаматтарға қолайлы құқықтық ахуал жасаудың  маңыздылығына назар аударды.

		Нұрсұлтан Назарбаев отбасын, ана мен баланы қолдау, адамдардың қарттығын лайықты қамтамасыз ету жөніндегі инфрақұрылымды жоспарлы түрде дамытудың маңыздылығын да атап өтті.

		- Бірінші кезекте, қоғамдық негізде Бала құқығы жөніндегі уәкілетті институт құру мәселесін пысықтауды тапсырамын. Жетім және қамқоршысыз қалған балалардың бірыңғай жалпыұлттық дерек қорын қалыптастыру керек. Мемлекет пен жеке меншіктің серіктестігі негізінде жұмыс істейтін, жас отбасыларға, жалғызбасты аналарға, балаларға, қарттарға жан-жақты көмектесетін  институттар желісін дамытқан жөн, -  деді Қазақстан Президенті.

		Мемлекет басшысы отбасылық ар-ұждан құндылықтарын нығайту жөніндегі ақпараттық жұмыстарды күшейтіп, ынтымағы мығым, тату отбасылардың үлгісін кеңінен көрсетудің қажеттігін айтты.

		Қазақстан Президенті бірінші рет өткізіліп отырған, 15 этностың отбасылары мен 34 аралас отбасы қатысқан «Мерейлі отбасы» байқауының маңыздылығын атап өтті.

		- Әрбір отбасының тарихы, бұл  – Қазақстан тұрмысының үлкен энциклопедиясы. Ең лайықты және құрметті отбасылар өңірлік байқаулардың жеңімпазы болды. Осы отбасылардың әрқайсысы туралы роман, повесть жазып, фильм түсіруге болады, - деді Мемлекет басшысы.

		Марапаттау рәсімінде Елбасы Бимаханбетовтер отбасына диплом және отандық өндірістен шыққан әмбебап шағын автобустың кілтін тапсырды және қалған 15 отбасы да автокөліктерге ие болатынын айтты.

		Нұрсұлтан Назарбаев жеңімпаздарды құттықтады және Қазақстанның барлық отбасыларына денсаулық, бақ-береке тіледі.

		Марапаттау рәсімі Қазақстанның эстрада жұлдыздарының қатысуымен өткен мерекелік концертпен аяқталды.

		Байқауға Қазақстанның барлық өңірлерінен жалпы саны 1298 отбасы қатысты. Ал ақтық мәреге смс және интернет-дауыс беру арқылы өңірлік турлар қорытындысы бойынша 16 үміткер-отбасы шықты.

		Жыл сайынғы «Мерейлі отбасы» Ұлттық байқауы адамгершілік құндылықтарды және неке мен отбасының жағымды образын қалыптастыру, отбасы мәртебесін көтеру мақсатында Мемлекет басшысының Өкімімен бекітілген.

		Елбасының сөйлеген сөзінің толық мәтінін осы жерден қараңыз.

	 






///
	 

	Жеделхатта Қазақстан Президенті Бельгияның ұлттық мерекесі – Корольдің ант беру күнімен құттықтап, бұл күні биліктің берілуінің символдық мәні барын және маңызды тарихи оқиға болып саналатынын атап өтті.

	«Өкілеттігіңізді ұлыңызға беруіңіз Бельгия халқының есінде қалатын тарихи маңыздылығы зор оқиға болмақ. Мен Брюссельде өткен екіжақты кездесулерді ықыласпен еске аламын. Елдеріміз арасындағы достық пен екіжақты және көпжақты форматтағы ынтымақтастықты нығайтуға бағытталған игі қадамдар Сіздің жеке қолдауыңыздың арқасында іске асырылғаны анық», – деп атап өтілген Король Альберт II-нің атына жолданған құттықтау жеделхатында.

	Нұрсұлтан Назарбаев ханзада Филиптің Қазақстанға 2010 жылғы қазандағы сапарынан кейін де жылы сезіммен еске алатынын атап өткен.

	«Біздің елдеріміз арасында қалыптасқан өзара қарым-қатынастар Сіздің қолдауыңызбен алда да екі ел халықтарының игілігі үшін достық және өзара түсіністік рухында одан әрі дамитынына сенемін», – делінген жеделхатта.

	Соңында Мемлекет басшысы Альберт II-ге және Король Филипке зор денсаулық, қызметтеріне мол табыс, ал Бельгия халқына – бақ-береке және игілік тілеген.   
///Мемлекет басшысына партияның қазіргі жұмыстары, соның ішінде «Nur Otan партиясының XVIII съезінің шешімдері мен «Игілік баршаға! Сабақтастық, әділдік, өрлеу» сайлауалды бағдарламасын жүзеге асыру жөніндегі іс-қимылдар Жоспары, сондай-ақ, партия Төрағасы – Елбасы Нұрсұлтан Назарбаевтың еліміздегі әлеуметтік жағдайды жақсарту және партия жобаларын одан әрі дамытуға байланысты тапсырмаларының орындалуы туралы ақпарат берілді.
Қазақстан Президенті партияның барлық бағыттағы, соның ішінде, халықтың әл-ауқатын арттыру бойынша сайлауалды бағдарламасының жүйелі әрі белсенді түрде атқарылуының маңызды екенін атап өтті. Мемлекет басшысы қоғаммен конструктивті диалог орнатуда партияның алар орны ерекше екенін айтты.
– Қоғамдық сенім жөніндегі Ұлттық кеңес елімізді одан әрі дамытуға бағытталған түрлі пікірлер ашық айтылатын, ұсыныстар енгізілетін нақты шынайы диалог алаңы болуы тиіс. Кеңеске барлық мүдделі әрі жауапты саяси күштер, партиялар, үкіметтік емес ұйымдар және басқа да белсенділер атсалысуы қажет, – деді Қазақстан Президенті.
Сонымен қатар, Мәулен Әшімбаев Қасым-Жомарт Тоқаевқа Түркістан облысының Арыс қаласындағы әскери қоймада болған жарылыс салдарынан зардап шеккендерге партияның барлық облыстардағы бөлімшелерінде гуманитарлық көмек жинау орталығының ұйымдастырылғаны жөнінде хабарлады.


///
	

	Қазақстан Президенті брифинг барысында мемлекеттің өңірді дамытуға зор көңіл бөліп отырғанын атап өтті.

	– Облыста мемлекеттік бағдарламаларды, соның ішінде индустриялық-инновациялық даму, білім, тұрғын үймен және жұмыспен қамту жөніндегі бағдарламаларды іске асыруда жұмыс жақсы жүріп жатыр деп санаймын. Халық санының жоғары деңгейі әлеуметтік мәселелерге де ерекше назар аударуды қажет етеді, – деді Нұрсұлтан Назарбаев.

	Мемлекет басшысы Оңтүстік Қазақстан облысының тұрғындары саны жөнінен еліміздегі ірі өңірдің бірі болып саналатынын, бұл жерде жылына 80 мың бала өмірге келетінін, Шымкент тұрғындарының саны миллионнан асуы үшін көп іс атқарылып жатқанын атап өтті.

	– Облыста жыл сайын 30-дан астам білім беру нысаны салынады. Жаңа денсаулық сақтау нысандарының пайдалануға берілуі облыс тұрғындарының денсаулығына оң әсерін тигізуде. Бұған қоса, өңірде халқымыздың тарихи және бірегей мәдени ескерткіштері көптеп саналады, – деді Қазақстан Президенті.    

	Соңында Мемлекет басшысы облыс тұрғындарына бақ-береке және мол игілік тіледі.  

	Бәйдібек би ескерткіші Шымкент қаласының солтүстік бөлігінде, қаланың ең биік тұсында орналасқан. 6700 шаршы метрлік аумақты алып жатқан ескерткіш демеушілердің, азаматтар мен кәсіпкерлердің қаражатына орнатылған.

	
///Кездесуге инвесторлар, отандық және шетелдік мұнай-газ компанияларының басшылары, мемлекеттік органдардың өкілдері мен мұнай-газ саласының ардагерлері қатысты.
Елбасы экономиканы дамыту, халықтың әл-ауқатын арттыру ісінде мұнай-газ индустриясының айрықша маңызы бар екенін атап өтті.
– Қашаған кен орнының ашылуы әлемдік энергетика саласындағы соңғы 50 жылда ең елеулі оқиға болды. Онда 4,5-тен 5,5 млрд тоннаға дейінгі мөлшерде мұнай және 3 трлн текше метрдей газ қоры бар деп жобалануда. Қашаған қазақстандықтардың игілігін еселей түсетін тағы бір ірі жоба болып саналады. Баршаңызды осы кен орнының іске қосылуымен құттықтаймын, – деді Қазақстан Президенті.
Нұрсұлтан Назарбаев Солтүстік Каспий жобасы тиімді халықаралық ынтымақтастық пен ашық әріптестіктің жарқын мысалы екенін айтты.
– Қашаған Қазақстан мен ірі әлемдік мұнай компанияларын ортақ мақсатқа жұмылдыра алды. «Эни», «Тоталь», «ЭксонМобил», «Шелл», Қытайдың ұлттық мұнай-газ корпорациясы, «Инпекс» біздің елге бай тәжірибесі мен білімін ала келді. Біздің «Қазмұнайгаз» да қазір әлемдік деңгейдегі осындай компаниялармен қатар тұрғаны қуантады, – деді Мемлекет басшысы.
Қазақстан Президенті мұнай-газ саласындағы отандық мамандар біліктілігін арттыруға ден қойылып отырғанына назар аударды.
– 1998 жылдан бастап отандық 15 мың жұмысшыға кәсіби-техникалық білім беру үшін 250 млн доллар жұмсалды. Осы уақыт аралығында біз  мұнайшылардың тұтас бір буынын даярладық, жаңа мамандықтар аштық, теңіз академиясын құрдық.  Қашағанда 11 мыңнан астам Қазақстан азаматы жұмыспен қамтылды. Сол арқылы жобадағы отандық кадрлардың үлесі 90 процентке дейін ұлғайды. 2005 жылдан бері сатып алынған тауар, атқарылған жұмыс және қызмет көрсету ісіндегі Қазақстанның үлесі 12,7 млрд доллар болып, 30 процентке жетті, – деді Нұрсұлтан Назарбаев.  
Мемлекет басшысы Қашаған кен орнын игеру аясында елімізде кеме құрастыру сияқты жаңа саланың пайда болғанын да атап өтті.
– Теңіз операциясына қолдау көрсету флотының базасы, сондай-ақ мұнай төгілген кезде жұмыс жүргізетін экологиялық база құрылды. Осылайша біз кен орындарын пайдаланудың қарқынды кезеңіне көштік. Бұл межемен шектелмей, тезірек жобалық қуаттылығын қамтамасыз ету маңызды, – деді Қазақстан Президенті.
Сонымен қатар, Нұрсұлтан Назарбаев отандық шикізатты қайта өңдеу дәрежесі мен үлесін арттыру мүмкіндігін қарастыруды ұсынды.
– Қазақстандық компанияларды, соның ішінде мұнай және газ саласында қызмет көрсететін компанияларды көптеп тарту қажет, Сондай-ақ қазақстандық үлесті ұлғайтып, отандық мамандарды жетілдіру керек. Келер жылы Астанада ЭКСПО-2017 халықаралық көрмесі өтеді. Осында отырған ірі мұнай компанияларының өкілдерін сол көрмеге қатысуға шақырамын. Бұл сіздердің жаңа технологиялық жетістіктеріңізді әлемге танытуға зор мүмкіндік береді деп ойлаймын, – деді Мемлекет басшысы.
Қазақстан Президенті қатысушыларды Тәуелсіздігіміздің 25 жылдығымен құттықтап, еліміздің елеулі жетістіктерін атап өтті.
– Елімізге шетелден келген тікелей инвестицияның жалпы көлемі 265 млрд доллардан асты. Біз халықаралық инвесторлардың сеніміне ие болдық. Қашағаннан да басқа ірі жобалар бойынша табысты ынтымақтастық орнаттық. Мәселен, Теңіз кен орны мен Қарашығанақты игеру бірінші кезекте тұр. Шикізаттық емес секторға «Данон», «Дженерал Электрик», «Хайдельберг», «Хендай», басқа да трансұлттық ірі компаниялар келіп жұмыс жүргізуде. Қайта өңдеу саласына салынған инвестиция өткен бес жылмен салыстырғанда үш есе артты, – деді Нұрсұлтан Назарбаев.
Мұнай саласы өкілдерімен әңгімелесу барысында Мемлекет басшысы Атырау облысы ел экономикасын дамытуға елеулі үлес қосып отырған өңірдің бірі екенін атап өтті.
– Көріп отырғанымыздай, Тәуелсіздік жылдары облыстағы әлеуметтік-экономикалық жағдай айтарлықтай жақсарды. Өңір халқының саны 37%-ке көбейді. 1999 жылғы кезеңнен бері орташа жалақы көлемі 11,5 есе өсті. Облыс толығымен газбен және орталықтандырылған ауыз сумен қамтамасыз етілді. Жалпы көлемі 7,3 миллион шаршы метр тұрғын үй салынды, негізгі капиталға салынған инвестиция көлемі 10 есе ұлғайды, – деді Қазақстан Президенті.
Кездесу барысында Мемлекет басшысына Атырау облысының әкімі Н.Ноғаев пен Энергетика министрі Қ.Бозымбаев мұнай-газ саласындағы қазіргі жағдай мен өңірді дамыту перспективалары туралы баяндады.
Нұрсұлтан Назарбаев телекөпір арқылы мұнай-газ саласындағы ірі нысандардың, атап айтқанда Қашаған кен орнының, «Болашақ» зауытының, Каспий құбыр желісі консорциумы мен «ҚазТрансОйл» компаниясының мұнайды қайта құю стансалары жұмысымен танысты.   
Бұған қоса, Қазақстан Президентіне «ҚазТрансОйл» компаниясы жүзеге асырып жатқан Қазақстан-Қытай мұнай құбыры аясын кеңейту жобасының іске асырылу барысы таныстырылды. Кеңейту жұмысы Кеңқияқ-Атырау магистральді мұнай құбыры арқылы қайта құйылатын мұнай көлемін жылына 4-тен 12 млн тоннаға дейін ұлғайтуға мүмкіндік береді.
Мемлекет басшысы кездесу соңында мұнай-газ саласының үздік еңбеккерлерін «Барыс», «Парасат», «Достық», «Құрмет», «Еңбек Даңқы» ордендерімен және «Ерен еңбегі үшін» медалімен марапаттады.     





///
Кездесуге Румынияның экс-Президенті Эмиль Констинтинеску, Еуропа Кеңесінің экс-Бас хатшысы Вальтер Швиммер, Хорватияның экс-Президенті Степан Месич, Франция Сенатының экс-спикері Кристиан Понселе, Джеймстаун Қорының президенті Глен Ховард және Ломоносов атындағы ММУ-дің ректоры Виктор Садовничий қатысты.
Мемлекет басшысы кездесуге қатысқандарға шақыруын қабыл алғандары және Астанаға келгендері үшін алғысын айтты.
- Мен өзімнің бұрынғы достарымды көргеніме қуаныштымын. Бүгін Сіздердің қатысуларыңызбен Назарбаев оқулары ашылды. Өздеріңізге белгілі, бұл оқиға біздің еліміздің Тұңғыш Президенті күніне орайластырылды. Мен бұл мемлекеттік мерекенің бастамашысы болған жоқпын, оны еліміздің Парламенті белгіледі. Бұл халықты топтастыру және жастарды патриоттыққа тәрбиелеу үшін қажет деп білемін, - деп атап өтті Қазақстан Президенті.
Нұрсұлтан Назарбаев әңгімелесушілер назарын тәуелсіз Қазақстанның дамуының маңызды қорытындыларына аударды.
- Біріншіден, біз күллі әлем мойындаған мемлекет құрдық. Екіншіден, қысқа мерзім ішінде жаңа нарықтық экономика құрылды, соңғы 15 жылда оның көлемі 16 рет өсті. Бүгінде қазақстандықтардың орташа табысы Шығыс Еуропа елдерінің деңгейіне жетті. Осылайша біз дамуымызда бірден серпіліс жасадық. Экономиканың өсуімен бірге халықтың әл-ауқаты артты. Біз халық кедейшілігі деңгейі 40 пайыз кезеңіндегі көрсеткішпен бастадық және бұл көрсеткішті 4 пайызға төмендеттік, бұл барлық дамыған елдер үшін қалыпты саналады. Үшіншіден, біз халықаралық деңгейде танылуға қол жеткіздік. Соңғы уақытта Қазақстанда ЕҚЫҰ-ның Саммиті, Әлемдік және дәстүрлі діндер көшбасшыларының төрт съезі болып өтті, біз ЕҚЫҰ-ға және ИКҰ-на төраға болдық. Жақында Астанаға ЭКСПО-2017 көрмесін өткізу құқығының берілуі біздің еліміздің және барша халқымыздың биік беделінің тағы бір дәлеліне айналды, - деді Мемлекет басшысы.
Қазақстан Президенті еліміз посткеңестік республикалардың бәрінен бұрын  экономикалық және саяси реформаларды тездетіп жүргізгенін атап өтті. Бұл 170 миллиард долларға жуық шетел инвестициясын және 200 миллиард доллар ішкі инвестиция тартуға мүмкіндік берді. Қазіргі уақытта Қазақстан шекаралас барлық мемлекетпен, сондай-ақ әлемнің өзге де елдерімен сындарлы және тату көршілестік қарым-қатынастар орнатты.
- Біз шикізат ресурстарына тәуелділіктен құтылу үшін Қазақстанды индустрияландыру бойынша үлкен жұмыстарды бастадық. Бұл бағдарламаны жүзеге асыруда екі жыл ішінде біз 550 жаңа кәсіпорын құрдық, 100 мың жұмыс орнын аштық. 2020 жылға қарай жалпы құны 60 миллиард доллар болатын бағдарламаны орындау, 750 жаңа кәсіпорын ашу, бір жарым миллион жұмыс орнын ашуды қамтамасыз ету және экономикамызды тағы 30-40 пайызға арттыру – біздің таяудағы уақытқа белгілеп отырған міндеттеріміз, - деді Мемлекет басшысы.
Қазақстан Президенті әлемде дағдарыстың жалғасқанына қарамастан, былтыр елдің жалпы ішкі өнімінің өсімі 7,5 пайызды құрағанын атап өтті.
Кездесудің қорытындысы бойынша Эмиль Констинтинеску Қазақстан Президентімен өткен кездесуге көңілі толатынын айтты.
- Өз сапарым барысында мен тағы да Қазақстанның ілгерілеуінің куәгері болдым. Астана - сіздің елдеріңіздің дамуының символы. Бір кезде бұл жоба арман сияқты болатын, ал бүгінде ол Қазақстан Президентінің ерен еңбегінің арқасында шындыққа айналды. Біз Нұрсұлтан Назарбаевтың Румынияға сапарын күтудеміз және мен біздің елдеріміз арасындағы сауда-экономикалық қатынастар Ұлы Жібек жолын қалпына келтіруде маңызды буынға айналады деп үміттенемін. Нұрсұлтан Назарбаевтың Еуразиялық экономикалық кеңістік құру жөніндегі идеясын жүзеге асыру және бүгінде ол қуатты экономикалық бірлестікке айналғанын айрықша атап өтер едім, - деді Э.Констинтинеску.
Вальтер Швиммер халықаралық саясаттың түрлі мәселелері бойынша өткен пікір алмасудың маңыздылығын атап өтті.
– Біздің Назарбаев мырзамен кездесуіміз өте қызықты болды және негізінен халықаралық ынтымақтастыққа назар аударылды. Қазақстан қазіргі халықаралық қатынастарда маңызды рөл атқарады. Мен Қазақстан Президентінің мәдениетаралық және өркениетаралық үндесуді нығайтудағы үлкен рөліне маңыз бердім. Біз сіздердің елдеріңіздің тәуелсіз дамуының 20 жылындағы жетістіктері жөнінде айттық және осындай қысқа мерзімде жеткен табыстарына таңданыссыз қарай алмайтынымызды бәріміз де мақұлдаймыз, - деп атап өтті В.Швиммер.
Сондай-ақ ол Нұрсұлтан Назарбаевтың Австрия Республикасына сапары жемісті болғанына және оның екі ел арасындағы сауда-экономикалық ынтымақтастыққа серпін бергеніне тоқталды.
Кристиан Понселе Бірінші Назарбаев оқуларына қатысуға және Қазақстан астанасын аралауға мүмкіндік алғаны үшін ризашылығын білдірді.
- Қазақстандықтар – болашаққа ұмтылған қайсар халық. Сіздердің халықтың жолы болды – сіздерде басқара білетін, идеяларды ойлап табатын және оларды іске асыра білетін көшбасшы бар. Ол өте дана адам. Мен Франция мен Қазақстан арасындағы стратегиялық серіктестік ұдайы тереңдей береді деп үміттенемін. Бүкіл Еуразия құрлығы бойынша бейбітшілік, жақсылық және толеранттылық идеяларын бірлесіп іске асыруда бірге әрекет ету үшін біздің елдеріміздің қарым-қатынастарын одан әрі дамыту қажет. Бәсекеге қабілетті өнімдер өндіретін Қазақстан-Франция бірлескен кәсіпорындары көп болуы керек. Олардың бәрі біздің халықтарымыздың иглігіне жұмыс істейтін болады, - деді К.Понселе.       
Степан Месич беделді қатысушылар құрамымен де ерекшеленген кездесудің табыстылығын атап өтті.
- Қазақстан – экономикалық проблемаларды жылдам шешетін әлемдегі бірінші ел. Өз аймағындағы елдермен ғана емес, бүкіл әлеммен белсенді ынтымақтастық жасайды. Мен Қазақстанды ЭКСПО-2017 көрмесін өткізу құқын жеңіп алуымен құттықтаймын. Бұл елдің табысқа жетуіне жаңа үлес қосатынына сенімдімін, - деп атап өтті С.Месич.
Виктор Садовничий өте қызық және өте жылы шырайлы кездесу өткенін айтты.
- Біз көптеген мәселелерді қозғадық және әрбір мәселеге Қазақстан Президентінің мүдделілікпен қарап отырғанын сезіндік. Ол әлемнің өзекті проблемалары мен жаһандық экономиканың алдағы даму барысын терең түсінеді. Нұрсұлтан Әбішұлы қазіргі ғылым мен оның даму логикасын өте дәл сезіне алады. Сондай-ақ, өткен кездесу «халықтық» дипломатияның маңызды элементі болып саналады. Біз қазіргі дамудың түрлі көкейкесті мәселелері бойынша Нұрсұлтан Назарбаевтан жан-жақты жауап алдық, - деді В.Садовничий.
 

///Кездесу барысында тараптар Қазақстан мен Ядролық сынақтарға жалпыға бірдей тыйым салу туралы шарт ұйымы арасындағы өзара ықпалдастықты, соның ішінде жаһандық қауіпсіздікті нығайтуға байланысты Елбасы Нұрсұлтан Назарбаевтың халықаралық бастамаларын одан әрі ілгерілету мәселесін талқылады.
Қазақстан Президенті Лассина Зербоны «Ядролық қарусыз әлем және жаһандық қауіпсіздік үшін Назарбаев сыйлығына» ие болуымен құттықтап, оның ядролық қарусыздану және ядролық қаруды таратпау ісіне қосқан зор үлесін атап өтті.
– Сіздің күш-жігеріңіздің арқасында Ядролық сынақтарға жалпыға бірдей тыйым салу туралы шарт ұйымының абыройы арта түсті. Сіздің ұйымыңыз халықаралық аренада зор беделге ие. Біз Ядролық сынақтарға жалпыға бірдей тыйым салу туралы шарт ұйымының басшысы қызметіндегі жемісті еңбегіңізге ризашылық білдіреміз, – деді Мемлекет басшысы.
Лассина Зербо Қасым-Жомарт Тоқаевқа Ядролық сынақтарға жалпыға бірдей тыйым салу туралы шарт ұйымының жұмысына қолдау көрсеткені үшін алғыс айтты, сондай-ақ өзара күш жұмылдыра отырып, алдағы уақытта ядролық қарусыз әлем орнату жөніндегі мақсатқа қол жеткізетініне сенім білдірді.



///
	 

	Отырыс барысында Мемлекеттік қызмет істері агенттігінің тәртіптік кеңестері жұмысының тиімділігін арттыру жөніндегі шаралар, сондай-ақ жергілікті атқарушы органдарға трансферттер түрінде бөлінген бюджеттік қаражаттарды пайдалану жөніндегі мәселелер талқыланды.

	Мемлекеттік қызмет жүйесіндегі жемқорлық құқық бұзушылықтардың дер кезінде алдын алу және жолын кесу, жалпы алғанда, азаматтық қоғамның билік органдарына деген сенімін арттыру көп жағдайда тәртіптік кеңестердің жұмыс сапасына байланысты болатыны атап өтілді.

	Сонымен бірге Комиссия жергілікті атқарушы органдарға  трансферттер түрінде бөлінген бюджеттік қаражаттарды пайдалану тиімділігі мәселелерін қарады.

	Мақсатты трансферттер көлемін сапасыз жоспарлау, бюджеттік бағдарламалар әкімшілері тарапынан тиісті бақылаудың болмауы анықталған бұзушылықтардың негізгі себебі болып табылады.

	Отырыс барысында Мемлекеттік қызмет істері агенттігінің төрағасы Ә.Байменовтің, Премьер-Министрдің орынбасары – Қаржы министрі Б.Сұлтановтың, Экономикалық қылмысқа және сыбайлас жемқорлыққа қарсы күрес агенттігінің төрағасы Р.Түсіпбековтің, сондай-ақ Республикалық бюджеттің атқарылуын бақылау жөніндегі есеп комитеті мен Бас прокуратура өкілдерінің есептері тыңдалды.
///Мемлекет басшысы Қасым-Жомарт Тоқаевтың атына Қазақстан Республикасының Президенті лауазымына кірісуіне орай мемлекеттер басшылары мен халықаралық ұйымдардың жетекшілерінен құттықтау жеделхаттары мен хаттар келіп түсті.
Ресей Федерациясының Президенті Владимир Путин өз құттықтауында Қасым-Жомарт Тоқаевтың екі мемлекет арасындағы стратегиялық серіктестік пен одақтастық қатынастарды нығайту, сондай-ақ Еуразия кеңістігіндегі өзара тиімді интеграциялық үдерістерді ілгерілету ісіне зор еңбек сіңіргенін атап өткен.
«Біз Қазақстан мен Ресейдің барлық саладағы сындарлы ынтымақтастығын одан әрі ілгерілетуді, сондай-ақ күн тәртібіндегі халықаралық өзекті мәселелерді шешу жолында өзара ықпалдастықты бірлесе қамтамасыз етеміз деп сенемін. Мұның бауырлас халықтардың мүдделеріне сай келетіні, өңірлік тұрақтылық пен қауіпсіздікті нығайтуды көздейтіні сөзсіз», – делінген жеделхатта.
Қытай Халық Республикасының Төрағасы Си Цзиньпин құттықтау хатында Қазақстан мен Қытайдың тату көрші әрі жан-жақты стратегиялық серіктес екеніне тоқталып, екі елдің күш жұмылдыруының арқасында қарым-қатынастарымыз жоғары деңгейге көтерілгенін атап өткен.
«Біз Тұңғыш Президент Нұрсұлтан Назарбаев екеуіміз берік достық қатынастар орнаттық. Сондай-ақ, Сізбен бірге де екі мемлекеттің және халқымыздың игілігі үшін Қазақстан мен Қытай арасындағы жан-жақты стратегиялық серіктестік қатынастарды нығайта түсеміз деп сенемін. Достас Қазақстанның қуаты артып, өркендей беруіне ниеттестік білдіремін, сонымен қатар халқыңызға бақ-береке мен амандық тілеймін», – делінген құттықтау хатта.
Өзбекстан Республикасының Президенті Шавкат Мирзиеёв өзінің жеделхатында Қазақстан Республикасының Тұңғыш Президенті Нұрсұлтан Назарбаевтың тарихи рөлі аса зор екенін атап өтіп, өзбек және қазақ халықтарын достық пен тату көршіліктің сан ғасырлық арқауы байланыстыратынын жеткізген. Сондай-ақ, хатта тығыз ықпалдастық пен өзара сенімнің мол тәжірибесі екі жақты қарым-қатынасты стратегиялық серіктестіктің жаңа сапалы деңгейіне шығаруға мүмкіндік бергені айтылған.
«Біз бірлесе күш жұмылдырудың арқасында өңірдегі қауіпсіздікті, тұрақтылық пен орнықты даму үдерісін қамтамасыз ету үшін елдеріміз бен халықтарымыз арасындағы көп жақты ынтымақтастықтың зор әлеуетін толық пайдалана отырып, қол жеткізілген уағдаластықтарды дәйекті түрде жүзеге асыра беретінімізге кәміл сенемін», – делінген жеделхатта.
Қырғыз Республикасының Президенті Сооронбай Жээнбеков құттықтау жеделхатында екі ел арасындағы стратегиялық серіктестік, достық, одақтастық және тату көршілік қатынастар халықтарымыздың игілігі мен өркендеуі үшін одан әрі нығая беретінін атап өткен.
Тәжікстан Республикасының Президенті Эмомали Рахмонның жеделхатында Тәжікстан мен Қазақстанның стратегиялық серіктестікке негізделген бүкіл қатынастары достас халықтардың игілігі жолында нығая түсетініне сенім білдірілген.
Түрікменстан Президенті Гурбангулы Бердімұхамедов өзінің құттықтау жеделхатында Түрікменстанда Қазақстанмен арадағы достық, өзара құрмет пен көмек қағидаттары негізінде қалыптасқан қатынастар жоғары бағаланатынын атап өткен.
«Түрікменстан мен Қазақстан арасындағы қатынастар алдағы уақытта да бауырлас халықтарымыздың игілігі үшін қарқынды дамып, өзара тиімді ынтымақтастық рухында нығая береді деп сенемін», – делінген жеделхатта.
Сингапур Республикасының Президенті Халима Якоб өзінің жеделхатында екі мемлекет арасында халықтарымыздың әл-ауқатын арттыру және елдерімізді дамыту үшін ортақ мақсаттарға негізделген екі жақты достық қатынастар қалыптасқанын атап өткен.
«Былтыр 25 жыл толған қарым-қатынастарымыздың дәйекті дамып келе жатқанын зор қуанышпен атап өткім келеді. Екі жақты байланыстарды одан әрі нығайту үшін Сізбен бірлесе жұмыс істеуді асыға күтемін», – делінген жеделхатта.
Молдова Республикасының Президенті Игорь Додон өзінің құттықтау жеделхатында Қасым-Жомарт Тоқаевтың жоғары мемлекеттік лауазымдағы қызметі Қазақстанды одан әрі өркендетуге және Молдова мен Қазақстанның достық байланыстарын дамытуға бағытталатынын атап өткен.
Чехия Республикасының Президенті Милош Земан екі елді достық қатынастар мен көптеген бағыттар бойынша, әсіресе, экономикалық салада тығыз ынтымақтастық біріктіретінін атап өтіп, олардың алдағы уақытта табысты ілгерілей беретініне сенім білдірді.
Сербия Республикасының Президенті Александр Вучич Сербия мен Қазақстанның арасындағы шынайы достық пен құрметке негізделген қатынастар өткен кезеңде мүлдем жаңа деңгейге көтерілгенін атап өткен.
«Құрметті Нұрсұлтан Назарбаев мырзамен жеке байланысым арқылы орныққан ынтымақтастық пен тығыз қатынастарды алдағы уақытта жалғастырып қана қоймай, одан әрі нығайта береміз деп сенемін», – делінген жеделхатта.
ТМД Атқарушы комитетінің төрағасы – атқарушы хатшы Сергей Лебедев Қазақстанда Қасым-Жомарт Тоқаевтың басшылығымен мықты және өркендеген мемлекет құру, оның халықаралық аренадағы орнын нығайту ісі жалғаса беретініне, ал Тәуелсіз Мемлекеттер Достастығы елдерімен өзара тиімді серіктестік жаңа әрі зор серпін алатынына сенім білдірген.
Шанхай ынтымақтастық ұйымының Бас хатшысы Владимир Норов Қазақстанның Тұңғыш Президенті – Елбасы Нұрсұлтан Назарбаевтың үлесін атап өтіп, тәуелсіздік жылдары Қазақстанның саяси, әлеуметтік-экономикалық дамудың күрделі міндеттерін атқару ісінде айтарлықтай жетістіктерге қол жеткізіп, халықаралық беделін нығайтқанын айтқан.
«Қазақстанның Тұңғыш Президенті Н.Ә.Назарбаевтың халықаралық жаңашыл бастамалары әлемдік қоғамдастық тарапынан әрдайым қолдау тапты. Қазақстанның беделді әрі әділетті пікіріне өңірде де, әлемде де құлақ асып, құрметпен қарайды. Шанхай ынтымақтастық ұйымының Бішкек қаласында Сіздің қатысуыңызбен өтетін алдағы саммиті «Шанхай рухы» атты жасампаздық қағидатына сүйене отырып, өңірлік және жаһандық қауіпсіздік мәселелерін жүзеге асыру үшін бірлескен күш-жігерді жандандыра түсуге мүмкіндік береді деп сенемін», – делінген жеделхатта.
БҰҰ-ның Женевадағы бөлімшесінің Бас директоры Михаэль Меллер өзінің хатында Қазақстан Президентінің мемлекеттік қызметтегі және БҰҰ аясындағы тәжірибесін атап өткен. Мұның Қазақстан үшін бірегей басымдық екені және оның Орталық Азиядағы интеграциялық және ынтымақтастық үдерістерде жетекші рөл атқаруға септігі тиетіні  айтылған.
«Мен осындай мәртебелі лауазымға өзімнің тілеулесім – көп жақты дипломатияны ұстанушы тұлғаның келгеніне қуаныштымын. БҰҰ мен Қазақстан арасындағы отыз жылға жуық уақыт ішінде қалыптасқан осындай өзара түсіністік рухымен ортақ сын-қатерлерге төтеп беру үшін бірлесе жұмыс істеуге дайынмын», – делінген құттықтау хатта.
Еуразия экономикалық комиссиясы алқасының төрағасы Тигран Саркисян Қасым-Жомарт Тоқаевтың Қазақстан Президенті лауазымындағы қызметі Еуразия экономикалық одағындағы интеграциялық үдерістерді жан-жақты дамытуға және оның халықтарының бақ-берекесін арттыруға бағытталатынына сенім білдірген.
///
	 

	Кездесу барысында корпорацияның Қазақстандағы қазіргі жұмысының негізгі мәселелері, сондай-ақ жоғары технологиялар саласындағы бірлескен жобаларды жүзеге асыру перспективалары қарастырылды.

	Мемлекет басшысы біздің елдегі телекоммуникациялық саланың деңгейі қарқынды өсіп келе жатқанын атап өтті және Қазақстанның  корпорациямен ынтымақтастыққа аса мүдделі екеніне тоқталды.

	Сунья Фан өз компаниясы жұмысының негізгі бағыттары туралы әңгімелеп, оны бұдан әрі дамыту жөніндегі жоспарларын баяндады.

	«Huawei Technologies» корпорациясы телекоммуникациялық құрал-жабдық шығару жөнінен әлемдегі жоғары технологиялық ірі кәсіпорын болып саналады. Корпорацияның Қазақстандағы өкілдігі 1999 жылы ашылды. Компания елдің жетекші байланыс операторларының негізгі жеткізушісі және стратегиялық серіктесі болып саналады.


///
	

	Кездесуде Нобельдіктер мұрасы Баку қорымен өзара тиімді ынтымақтастықты дамыту перспективасы қаралды.

	Тараптар Қазақстанда бірлескен жобаларды іске асыру үшін қолайлы мүмкіндіктер барын атап өтіп, оларды жүзеге асыру үдерісіндегі өзара іс-қимылдың жемісті болатынына сенім білдірді.

	Нобельдіктер - өнертапқыштар мен өнеркәсіпшілер швед-орыс отбасынан, бірқатар сыйлықтардың, атап айтқанда, Нобель сыйлығының негізін қалағандар. 

///Мемлекет басшысы халық жазушысы Әбдіжәміл Нұрпейісовті қабылдап, «Қазақстанның Еңбек Ері» атағының «Алтын жұлдыз» айрықша ерекшелік белгісін табыстады.
Қазақстан Президенті көрнекті жазушының ұлттық әдебиетіміздің әлемдік деңгейге көтерілуіне қосқан елеулі үлесіне тоқталып, қазақ әдебиетінің абызын 95 жылдық мерейтойы қарсаңында еліміздегі жоғары наградамен марапаттағанын атап өтті.
– Сіз халқымызға керексіз. Сондықтан сізге зор денсаулық, ұзақ ғұмыр, шығармашылық табыс, бақ-береке тілеймін, – деді Қасым-Жомарт Тоқаев.
Әбдіжәміл Нұрпейісов Мемлекет басшысына алғыс айтып, Тәуелсіз Қазақстанды өркендету жолындағы жұмысына табыс тіледі.


///Мемлекет басшысы Нұрсұлтан Назарбаев «Бурабай» курортының аумағында композитор М.Төлебаевтың «Біржан-Сара» операсының ашық аспан астында өткен қойылымына барды.
Басты партияларды халықаралық байқаулардың лауреаты М.Байнеш, Қазақстанның еңбек сіңірген әртісі, мемлекеттік сыйлықтың лауреаты М.Мұхамедқызы, Қазақстанның еңбек сіңірген қайраткерлері Ж.Шыбықбаев, Д.Хамзина және С.Ахметова орындады. Операның қоюшы-дирижері – Қазақстанның еңбек сіңірген қайраткері А.Мұхитдинов, қоюшы-режиссері – Қазақстанның еңбек сіңірген қайраткері А.Маемиров.





///Келіссөздер барысында екі елдің көшбасшылары Қазақстан мен Сауд Арабиясы ынтымақтастығының негізгі бағыттарын, атап айтқанда, сауда-экономикалық, саяси және мәдени-гуманитарлық салалардағы байланыстарды нығайту перспективаларын талқылады.
Сондай-ақ тараптар өзара іс-қимылдың түрлі салаларында, соның ішінде ауыл шаруашылығында зор әлеуетке қол жеткізілгенін және қарқынды даму бар екенін атап өтті.   
***
Мемлекет басшысының Сауд Арабиясына ресми сапары аясында төмендегідей құжаттарға қол қойылды:
- Қазақстан Республикасы мен Сауд Арабиясы Корольдігі арасындағы Сотталған адамдарды беру туралы шарт;
- Қазақстан Республикасы мен Сауд Арабиясы Корольдігі арасындағы Адамдарды ұстап беру туралы шарт;
- Қазақстан Республикасының Үкіметі мен Сауд Арабиясы Корольдігінің Үкіметі арасындағы Атом энергиясын бейбіт мақсатта пайдалану саласындағы ынтымақтастық туралы келісім;
- Қазақстан Республикасының Ауыл шаруашылығы министрлігі мен Сауд Арабиясы Корольдігінің Ауыл шаруашылығы министрлігі арасындағы Ауыл шаруашылығы саласындағы ынтымақтастық бойынша өзара түсіністік туралы меморандум.  




///Қазақстан Президенті Қасым-Жомарт Тоқаевтың БҰҰ Бас Ассамблеясының 74-сессиясы аясындағы екі жақты кездесулері Люксембург Премьер-Министрі Ксавье Бетелльмен келіссөз жүргізумен жалғасты.
Тараптар екіжақты күн тәртібіндегі өзекті мәселелерге тоқталып, бірқатар перспективалы жобаларды жүзеге асыруға баса назар аударды.
Атап айтқанда, Қасым-Жомарт Тоқаев пен Ксавье Беттель ғарыш өнеркәсібі, қаржы қызметтері, оның ішінде "Астана" халықаралық қаржы орталығы арқылы ынтымақтастықты жандандыруға уағдаласты. Сондай-ақ цифрландыру саласындағы өзара іс-қимыл мүмкіндіктерін талқылады.


///Мемлекет басшысына өңірдің әлеуметтік-экономикалық дамуының негізгі көрсеткіштері мен мемлекеттік бағдарламалардың орындалу барысы туралы баяндалды.
Қазақстан Президенті азаматтардың өмір сүру деңгейін арттыру мақсатында әділ әлеуметтік саясаттың жүзеге асырылуына басымдық беру керек екенін атап өтті.   
– Облыс басшылығынан аталған мақсаттарға жету бағытында бастамалар мен нақты шаралар қабылдау талап етіледі, – деді Қасым-Жомарт Тоқаев.
Мемлекет басшысы Жамбыл облысын одан әрі дамыту туралы бірқатар нақты тапсырмалар берді. 


///Мемлекет басшысы Қостанай облысына жұмыс сапары аясында егіс алқаптарын аралап, «Заречное ауыл шаруашылығы тәжірибелік стансасы» ЖШС-ның астық жинау барысымен танысты.
Президентке егін орағы науқанының соңғы кезеңі туралы ақпарат берілді. Бүгінге дейін өңірде дәнді дақылдардың 3,1 млн гектары немесе 76% жиналған, өнімділігі әр гектардан 10 центнерден айналып отыр. Астық жинауға 9100  комбайн жұмылдырылған, жуық арада дәнді дақылдарды жинау науқаны аяқталады.
Сонымен қатар Mемлекет басшысына өңірде жүзеге асырылып жатқан мал шаруашылығын дамыту, агроөнеркәсіп кешенін цифрландыру, ауылшаруашылығы техникасын құрастыру жобалары туралы мәлімет берілді.
Қасым-Жомарт Тоқаев ауыл шаруашылығы тауарларын өндірушілермен кездесуде аграрлық саланың табысты дамуы, жалпы ел экономикасының бәсекеге қабілеттілігін айқындайтын негізгі фактор екенін атап өтті.
– Қостанай облысының экономикасы жақсы дамып келеді деуге болады. Болашақта бұдан да жақсы болатынына сенемін. Алдымызда маңызды міндеттер тұр. Экономикамыз пандемия салдарынан болған сынаққа төзе алды. Биыл өнім жақсы екені көрініп тұр, – деді Мемлекет басшысы.
Диханшылар Президентке ауылдарда жүргізіліп жатқан жаңғырту жұмыстары мен игі бастамалар, сондай-ақ әлеуметтік мәселелердің біртіндеп шешімін тауып жатқаны туралы айтты.
– Осы жылдың ішінде ауылшаруашылығында да, индустрияда да едәуір жетістіктерге жетуіміз керек. Әсіресе, әлеуметтік-экономикалық мәселелерді шешу аса маңызды. Тұрғындардың әрқайсысы бізден нақты мәселелердің шешімін күтуде. Менің тапсырмама сәйкес Үкімет қазіргі уақытта осы мәселелермен айналысуда. Үкімет Жолдауды іске асыру жөніндегі Жалпыұлттық жоспар қабылдады. Табысты болады деп есептеймін, бірақ бірлесіп жұмыс атқару керек, – деді Қасым-Жомарт Тоқаев.
Кездесуде шаруалар өндірілген ауыл шаруашылығы өнімдерін өткізу және экспорттау мәселелерін көтерді.
– Өнімді өндіру үлкен мәселенің бірі әрі негізгісі болса, енді оны нарыққа шығару да маңызды. Үкімет осы мәселелермен айналысуы тиіс. Қазір біз Еуразиялық экономикалық одақ аясында нақты мәселелерді шешумен айналысып жатырмыз. Қараша айында Президенттердің басшылығымен шекаралас өңірлердің басшыларының аймақтық кездесуі өтеді. Пандемияға байланысты қандай форматта өтетіні белгісіз, бірақ өтуі тиіс. Жалпы ЕАЭО аясындағы интеграцияны дамыту бойынша біздің бағытымыз өз күшінде, – деді Президент.
Коронавирус індеті салдарынан туындаған қиындықтарға қарамастан, диханшылар өндірісті сақтап қана қоймай, оның көлемін арттыра алды. Президент еліміздің азық-түлік қорын қамтамасыз ету бойынша қабылданған шаралар үшін ауыл жұмысшыларына ризашылығын білдіріп, жиын-терім науқанын уақытылы аяқтап, мол өнім алуларына тілектестік білдірді.
 
 










///
	 

	Қазақстан Президенті АӨСШК төрағалығына қытай елінің кірісуіне байланысты ҚХР төрағасы Си Цзиньпинді құттықтады,  сондай-ақ Саммитті жоғары деңгейде ұйымдастырғаны үшін алғысын айтты.

	– ҚХР төрағалығымен өткен кезекті Саммит біздің мақсаттарымыздың бір екендігін тағы да айғақтады және АӨСШК-ні мүлде жаңа деңгейге көтерді.  Сұхбатты бұдан әрі тереңдетуге ниетті екенін көрсетті. Біздің Форумның шекарасы Азия құрлығының ауқымды бөлігі мен халқын қоса қамтып жатыр. Бұл идеяны мен 22 жыл бұрын, БҰҰ Бас ассамблеясының 47-сессиясында алғаш рет жарияладым және соңғы 12 жылда АӨСШК толыққанды жұмыс істеп келеді. Биылғы Саммит ең салиқалы жиын болды, бұл Азияның өркендеуіне қызмет ететін нақты тетік ретінде оған деген қызығушылық туындап отырғанын көрсетеді. Форум кеңістігі қауіпсіздік пен тұрақтылыққа үлес қосқысы келетін жаңа мүшелердің қосылуы арқылы бұдан әрі де кеңейе түсетіндігіне сенімдімін, – деді Мемлекет басшысы.

	Нұрсұлтан Назарбаев АӨСШК құрылғаннан бері қол жеткізілген қомақты нәтижелерге де тоқталды.

	– Алматыда форум Хатшылығын құру – негізгі жетістіктеріміздің бірі. Осы сәтті пайдалана отырып, Хатшылықтың барлық қызметкерлері мен сарапшыларға Саммиттің дайындық жұмыстарын атқарғаны үшін ризашылық білдіргім келеді. Жұмыс органын құру сұхбат алаңын толыққанды халықаралық институтқа айналдырудың басы болды. Сенім шаралары каталогын қабылдау арқылы біз Кеңестің мандатын айқындай алдық. Атап айтқанда, әскери-саяси, экономикалық, экологиялық және адами өлшемдерде үдемелі және жемісті жұмыстар жүргізілуде. Бүгін АӨСШК мен ШЫҰ арасында өзара түсіністік туралы Меморандумға қол қойылды. Ол беделді әрі қажет екі құрылымның күш-жігерін жұмылдыруға бағытталған, – деді Қазақстан Президенті.  

	Мемлекет басшысы IV саммиттің басты қорытындысы ретінде форумды бұдан әрі дамытуға және қатысушы-мемлекеттердің тиімді іс-қимылына бағытталған АӨСШК Шанхай декларациясы қабылданғанын атап өтті.

	 Нұрсұлтан Назарбаев Шанхайдағы саммит Кеңес тарихында ғана емес, қазақ-қытай қатынастарының жылнамасындағы айтулы оқиға болғанын айрықша атап айтты. 

	– Мен осы күндері Қытай Халық Республикасына мемлекеттік сапарда болдым. Біздің келіссөздеріміздің қорытындысы екіжақты қарым-қатынастарымызды мүлде жаңа деңгейге шығарды. Осы форумның бастамашысы ретінде Қазақстан АӨСШК-дегі Қытайдың төрағалығына айрықша үміт артатынын атап айтқым келеді. ҚХР төрағасының Азия қауіпсіздігінің жаңа тұжырымдамасы мен Жібек жолының төңірегінде «экономикалық белдеуді» дамыту туралы ұсынысы – барлық мемлекеттердің игілігіне қызмет ететін, алысты көздеген маңызды бастама. Табыстарымызды еселеу, сондай-ақ «бірлігімізді әралуандығымыздан іздеуді» жалғастыру үшін Бейжің үлкен әлеуетке ие болып отыр, – деді Мемлекет басшысы.

	Қазақстан Президенті АӨСШК-ні Азиядағы қауіпсіздік және даму ұйымына трансформациялау жөнінде ұсыныс айтқанын еске салды. Сондай-ақ Кеңес негізінде пәрменді азиялық өңірлік ұйым құру үшін Қытайдың бар күш-жігерін жұмылдыратынына сенім білдірді. Соған орай, Мемлекет басшысы Форумға мүше-мемлекеттердің басшыларын өңірлік және жаһандық сын-қатерлерге ұжым болып қарсы тұру тетігін қалыптастыруды кейінге қалдырмауға шақырды. Өйткені, бұл елдердің орнықты дамуы мен халықтардың өркендеуі үшін жасалған тарихи қадам болмақ.

	Өз сөзінде ҚХР төрағасы Саммит барысында Азиядағы қауіпсіздіктің ең өзекті және көкейкесті мәселелері жөнінде терең пікір алмасылып, АӨСШК-ні одан әрі дамыту жайы талқыланғанын айтты.

	– Біз түрлі салалардағы сенім шараларын әзірлеу және жүзеге асырудағы ұйым қол жеткізген прогресті және оның 20 жылдан астам уақыт ішіндегі Азиядағы қауіпсіздік пен тұрақтылықты қамтамасыз ету ісіне қосқан үлесін жоғары бағалаймыз. Кеңестің өз артықшылықтары бар және ол Азиядағы қауіпсіздікті қамтамасыз етуде үлкен рөл атқара отырып, өркениеттер арасындағы диалог үшін нақты негізге ие болды деп ойлаймыз. Біз Қазақстан Президенті Нұрсұлтан Назарбаевтың ұйымның қалыптасуы мен дамуына қосқан айрықша үлесін жоғары бағалаймыз, – деді ҚХР төрағасы.

	Түркияның сыртқы істер министрі Ахмет Давотоглу ҚХР төрағалығы АӨСШК қызметінің жаңа парағын ашады деген пікір білдірді.
///
	 

	Кездесу барысында ынтымақтастықтың сауда-экономика және мәдени-гуманитарлық салаларындағы негізгі мәселелері талқыланды.

	Сондай-ақ Нұрсұлтан Назарбаев пен Рустам Минниханов өзге де бірқатар салаларда өзара іс-қимылды дамытуға үлкен әлеует бар екенін атап өтті. 


///
	

	Нұрсұлтан Назарбаев құрылыс жұмыстары барысымен және мұражай ғимаратын пайдалануға беру жөніндегі жоспармен танысты.

	Мұражайдың экспозициясы мен көрмесі Қазақстанның ежелгі заманнан қазіргі күнге дейінгі тарихы мен мәдениетін көрсетуге арналған. Көлемі 14 мың шаршы метрді құрайтын экспозиция алаңы Тарих мұражайы, Алтын және қымбат металдар мұражайы, Өнер мұражайы экспозицияларын орналастыруға мүмкіндік береді. Сонымен қатар, экспозицияның едәуір бөлігі ұлт мәдениеті мен жазуының көп ғасырлық тарихына, сондай-ақ Тәуелсіз Қазақстан тарихына арналатын болады.

	Сондай-ақ, мұражай кездесулер, форумдар және білім беру бағдарламалары өтетін орын болып саналады. Бұл үшін ғимаратта уақытша көрмелер ұйымдастыруға, тарихты ғылыми-зерттеу институтын орналастыруға арналған бөлмелер, қалпына келтіру шеберханасы, зертхана, қор сақтау бөлмесі, оқу залы бар кітапхана, кинодәріс залы қарастырылған.

	Қазақстан тарихы мұражайы ұлттық жаңғырудың және мәдени ілгерілеудің рухани орталығына айналатын болады. 

	 

///
	

	Кездесу барысында тараптар екіжақты өзара іс-қимылды дамытудағы басымдықтарды қарастырды.

	Атап айтқанда, мемлекеттер басшылары сауда-экономика, инвестиция, су-энергетика және мәдени-гуманитарлық салалардағы ынтымақтастықтың өзекті аспектілерін талқылады.

	Нұрсұлтан Назарбаев пен Алмазбек Атамбаев өңірлік қауіпсіздік мәселелері туралы да сөйлесті.   
///Мемлекет басшысына өңірдің әлеуметтік-экономикалық дамуы, сонымен қатар, Президенттің Қазақстан халқына Жолдауында қойылған міндеттерді жүзеге асыру жоспары таныстырылды.
Кездесуде тұрғындарды жұмыспен қамту мәселелеріне баса назар аударылды. Аймақта жаңадан 26,7 жұмыс орны ашылған. Дағдарысқа қарсы іс-шаралар мен мемлекеттік және аймақтық әртүрлі бағдарламалар аясында 1370 жобаны іске асыруға 142 миллиард теңге бағытталды. Осы жобаларды жүзеге асыру арқылы облыс тұрғындарын таза ауыз сумен қамтамасыз ету үлесі 72%-дан 77,1% -ға, газбен қамту 74,2%-дан 85,9%-ға артады.
Қасым-Жомарт Тоқаевқа Қордай ауданындағы ахуал туралы да баяндалды. Облыс әкімі Бердібек Сапарбаевтың айтуынша, қазіргі уақытта жағдай тұрақты. Биыл ауданда тұрғын үй және жол құрылысы, білім беру, медицина, мәдениет және спорт саласында жалпы сомасы 31,7 миллиард теңгеге 336 жоба іске асырылған.
Тұрғын үйлер мен коммерциялық нысандарды қайта қалпына келтіру мәселелері қатаң бақылауда. Қайырымдылық қорларымен 311 миллион теңге жиналып, 41 тұрғын және 13 коммерциялық нысан қалпына келтірілген. Сонымен қатар қатты зардап шекпеген 103 нысанға жөндеу жұмыстары өткізілген. 
Президенттің тапсырмасына сәйкес, коронавирустың болуы ықтимал екінші толқынына дайындық жұмыстары жүріп жатыр. Ауруханалардағы төсек-орын көлемі 2530 орынға артқан. Пандемиямен күреске 8,1 миллиард теңге бөлініп, дәрі-дәрмектердің екі айға жеткілікті қоры жасақталған.


///Қасым-Жомарт Тоқаев Эмомали Рахмонға Қазақстан Тәуелсіздігінің 28 жылдығымен құттықтағаны үшін ризашылығын білдірді.
Әңгімелесу барысында Қазақстан мен Тәжікстан Президенттері барлық сала бойынша екіжақты қатынастардың қарқынды дамып келе жатқанын ерекше атап өтті. Мемлекет басшысы екі елдің халықаралық аренада сындарлы ықпалдастық орнатқанын айтты.
Мемлекеттер басшылары өзара ынтымақтастықты одан әрі нығайту перспективаларын талқылай отырып, 2020 жылы Қазақстан астанасында кездесуге уағдаласты.
 
 
///Кездесу барысында Мемлекет басшысына Ұйымның қазіргі жұмыстарының негізгі бағыттары, соның ішінде биыл қазан айында Бакуде өтетін Түрік Кеңесінің саммитіне дайындық барысы туралы баяндалды.
Қасым-Жомарт Тоқаев ұйымға мүше елдер арасында экономикалық және мәдени-гуманитарлық қатынастарды дамытуға маңызды үлес қосып келе жатқан Кеңес аясындағы өзара ықпалдастыққа Қазақстанның дәстүрлі түрде зор мән беретінін атап өтті.

///Кездесуде Талғат Донақов Президентке Жоғары Сот Кеңесінің 2019 жылғы жұмыстарының қорытындылары жайында баяндады.
Мемлекет басшысына еліміздегі сот корпусының ахуалы, судьяларды іріктеу ісін қатаңдату және соттардың кадрлық резервін қалыптастыру бағытында қабылданған шаралар туралы мәлімет берілді.
Кездесу соңында Қасым-Жомарт Тоқаев Талғат Донақовқа бірқатар нақты тапсырма берді.


///
	 

	

	Кездесуде Нұрсұлтан Назарбаевтың Иранға сапары кезінде қол жеткізілген уағдаластықтарды іске асыру барысы қаралды.

	Тараптар сауда-экономика, көлік-коммуникация және инвестиция салаларындағы екіжақты ынтымақтастықты жандандырудың келешегі туралы сөйлесті.

	– Қазақстан Иранның ядролық бағдарламасы айналасындағы жағдайдың шешілуіне бұдан кейін де белсене қатысуға дайын. Сонымен қатар, біз көлік-коммуникация саласындағы өзара іс-қимылымызды дамытуға, атап айтқанда, теміржол тасымалын жүзеге асыруға мүдделіміз. Біздің елдеріміздің ортақ игілігі – Каспий теңізі, ол достық пен ынтымақтастық теңізі болуға тиіс. Оның құқықтық мәртебесін анықтау жөніндегі жұмысты жалғастыру қажет, ал сарапшылар бұл бағыттағы қызметін одан әрі жүзеге асыруы керек, – деді Нұрсұлтан Назарбаев.      

	Қазақстан Президенті өңірде бейбітшілік пен тыныштықты қамтамасыз етуге барлық елдер мүдделі екенін атап өтті.

	Хасан Рухани Нұрсұлтан Назарбаевқа өзінің ұлықтау рәсіміне қатысқаны үшін алғысын айтып, Қазақстанның Иран үшін достас ел, өте маңызды серіктес болып саналатынына тоқталды.    

	– Бізде өзара ынтымақтастықтың орасан әлеуеті бар. Бізге тек екіжақты сауда-экономикалық байланысты ғана емес, елдеріміздің мәдениет саласындағы  өзара іс-қимылын да дамыту өте маңызды, – деді Иран Президенті.   

	Нұрсұлтан Назарбаев пен Хасан Рухани өңірлік қауіпсіздік пен халықаралық күн тәртібіндегі мәселелерді де талқылады.   
///
	 

	Өз құттықтау хатында Э.Видмер-Шлумпфт алдағы уақытта өтетін ЭКСПО-2017 көрмесінің «Болашақтың энергиясы» атты тақырыбының маңыздылығына тоқталған.

	«Ресурстардың жетіспеушілігі баламалы энергия көздерін іздеуді маңызды ете түседі. ЭКСПО көрмесі осы мәселені шешуде пікірлесу және тәжірибе алмасу алаңы ретінде маңызды үлес қосатынына сенемін» деп атап көрсетеді Швейцария Конфедерациясының Президенті.

	Сонымен қатар, Э.Видмер-Шлумпфт ЭКСПО көрмесі Астанада табысты өтетініне сенім білдірген.     
///
	

	Қазақстан мен Қытай көшбасшылары екіжақты ынтымақтастықты және стратегиялық серіктестікті дамытудың ауқымды мәселелерін талқылады. Сондай-ақ, кездесу барысында тараптар халықаралық күн тәртібіндегі және жаһандық даму мәселелерін талқылау үшін маңызды алаң ретінде алдағы Боао азиялық форумының өзекті мәселелері жөнінде пікір алмасты. 

	Нұрсұлтан Назарбаев Си Цзиньпинді Халық өкілдері бүкілқытайлық жиналысы 1-ші сессиясының табысты ақталуымен және оның ҚХР Төрағасы болып сайлануымен құттықтады.

	Қазақстан Президенті біздің ел екі елдің халықаралық ұйымдар аясындағы ынтымақтастығына жоғары баға беретінін атап өтті. Нұрсұлтан Назарбаев біздің республикамыз 2014-2016 жылдардағы кезеңде Азиядағы өзара іс-қимыл және сенім шаралары жөніндегі кеңеске Қытайдың төрағалықты қабылдау ниетін қолдайтынын атап көрсетті.

	Сонымен қатар, Мемлекет басшысы «Қазақстан-2050» Стратегиясында баяндалған Қазақстанның жаңа саяси бағыты туралы айтты.

	Өз кезегінде Си Цзиньпин Нұрсұлтан Назарбаевқа Қазақстан-Қытай қатынастарын дамытуға қосқан зор үлесі үшін алғысын білдірді.

	- 20 жылда орасан жолды жүріп өттіңіздер. Сіздің арқаңызда біздің әріптестігіміздің берік іргетасы қаланды, - деді ҚХР төрағасы.  

	Кездесу барысында сауда-экономикалық ынтымақтастықтың үдемелі өсуі атап өтілді. 2012 жылдың қорытындысы бойынша Қазақстан мен ҚХР арасындағы сауда айналымы 12,5 пайызға өсіп, 24 миллиард долларға жетті. Сауда айналымын 2015 жылға қарай 40 миллиард долларға дейін жеткізу қажеттігі туралы уағдаластыққа қол жеткізілді.

	Тараптар екіжақты сауданы одан әрі нығайту мақсатында арнаулы консультациялар өткізу туралы келісті.   

	Екіжақты қатынастардың барлық негізгі бағытын іс жүзінде қамтитын Ынтымақтастық жөніндегі Қазақстан-Қытай комитетінің қызметі өзара іс-қимылды дамытуға елеулі үлес қосып келеді.

	Бұған қоса, келіссөздер барысында көлік саласындағы, шекара маңындағы ынтымақтастық саласындағы, сондай-ақ трансшекаралық өзендердің пайдалануын реттеу саласындағы өзара іс-қимылдың өзекті мәселелері қаралды. ҚХР-ға Қазақстан астығы мен ұн жеткізу және Қытай аумағы арқылы үшінші елдерге транзиттеу туралы уағдаластыққа қол жеткізілді.

	Қазақстан Президентінің ҚХР-ға ресми сапары аясында «Самұрық-Қазына» ҰӘҚ» АҚ мен Қытай халықаралық саудаға жәрдемдесу жөніндегі комитеті арасында Қазақстан-Қытай іскерлік кеңесін құру туралы келісімге, «Самұрық-Қазына» ҰӘҚ» АҚ мен CITIC Group арасында ынтымақтастық туралы келісім мен Экономикалық және инвестициялық қарым-қатынастарды нығайту жол картасына қол қойылды. Сонымен қатар, Қазақстан-Қытай мұнай құбырының аясын кеңейту және пайдалану жөніндегі ынтымақтастықтың негізгі қағидаттары туралы келісім жасалды.

	Тараптар Қазақстан Президенті мен ҚХР Төрағасының алғашқы келіссөздері жоғары деңгейдегі тығыз саяси диалог үшін негіз қалағанын, сондай-ақ Си Цзиньпиннің біздің республикамызға сапары туралы келісімге қол жеткізілгенін атап өтті.

	 

	

	 

	

///
	

	Сапар барысында мемлекеттер басшылары бірқатар нысандарды аралайды және қала архитектурасымен танысады.

	

	
///
	

	Нұрсұлтан Назарбаев құрылыс жұмыстары барысымен және мұражай ғимаратын пайдалануға беру жөніндегі жоспармен танысты.

	Мұражайдың экспозициясы мен көрмесі Қазақстанның ежелгі заманнан қазіргі күнге дейінгі тарихы мен мәдениетін көрсетуге арналған. Көлемі 14 мың шаршы метрді құрайтын экспозиция алаңы Тарих мұражайы, Алтын және қымбат металдар мұражайы, Өнер мұражайы экспозицияларын орналастыруға мүмкіндік береді. Сонымен қатар, экспозицияның едәуір бөлігі ұлт мәдениеті мен жазуының көп ғасырлық тарихына, сондай-ақ Тәуелсіз Қазақстан тарихына арналатын болады.

	Сондай-ақ, мұражай кездесулер, форумдар және білім беру бағдарламалары өтетін орын болып саналады. Бұл үшін ғимаратта уақытша көрмелер ұйымдастыруға, тарихты ғылыми-зерттеу институтын орналастыруға арналған бөлмелер, қалпына келтіру шеберханасы, зертхана, қор сақтау бөлмесі, оқу залы бар кітапхана, кинодәріс залы қарастырылған.

	Қазақстан тарихы мұражайы ұлттық жаңғырудың және мәдени ілгерілеудің рухани орталығына айналатын болады. 

	 

///
	

	Мемлекет басшысы С.Лавровтың Қазақстанға сапарына ықылас білдіріп, елдеріміз арасындағы ынтымақтастықтың жоғары деңгейін атап өтті.

	– Қазақстан мен Ресей жоғары деңгейде қарым-қатынас жасап келеді. Бұған елдеріміздің сыртқы істер министрліктері мен елшіліктерінің қосқан үлесі зор. Біздің екіжақты ынтымақтастығымыз өзге елдер үшін үлгі бола алады деп ойлаймын, – деді Нұрсұлтан Назарбаев.

	Сондай-ақ, Қазақстан Президенті Ресей Сыртқы істер министрін G20 саммитінің сәтті өтуімен құттықтап, осынау ауқымды іс-шараның сапалы ұйымдастырылғанын атап өтті.

	С.Лавров Нұрсұлтан Назарбаевты Қазақстанның Сыртқы істер министрі Е.Ыдырысовпен жүргізілген келіссөздер, онда екіжақты ынтымақтастықты одан әрі тереңдету мәселелері қаралғаны, соның ішінде мемлекеттер басшылары кездесуіне дайындығы жөнінде нақты қадамдар белгіленгені туралы хабардар етті.

	Бұған қоса, өңірлік қауіпсіздікті қамтамасыз етудің аспектілері мен халықаралық күн тәртібіндегі мәселелер талқыланды.      

///
	

	Сапар барысында мемлекеттер басшылары бірқатар нысандарды аралайды және қала архитектурасымен танысады.

	

	
/// 
Мемлекет басшысының атына Қазақстанның одан әрі қарқынды дамуына және халықтың әл-ауқатын арттыру ісіне қуатты серпін беруі тиіс Ұлт жоспарын қабылдаудың маңыздылығы атап өтілген хат-хабарлар елдің барлық өңірінен келіп түсуде.
Талдықорған қаласының және Алматы облысы аудандарының қоғамдық бірлестіктерінің өкілдері, жұмысшылар мен жоғары оқу орындарының студенттері, денсаулық сақтау саласының қызметкерлері Ұлт жоспарын табысты жүзеге асыру Қазақстанға әлемдік экономикадағы кез келген қиындықты еңсеруге және одан әрі дамуға қажетті қосымша қуат көзін алуға мүмкіндік беретінін атап өткен.
Мәселен, Қарасай ауданындағы «МАВИД» ЖШС директоры В.Маслацов шағын және орта бизнесті дамытуға қолайлы жағдай жасауға бағытталған шараларға айрықша назар аударған.
«Ұлт жоспарында шикізаттық емес саладағы көшбасшыларды қолдау қарастырылған. Осылайша, Сіз өзіңіздің «алдымен экономика, сосын саясат» деген қағидатыңызды, сондай-ақ экономикалық өсім қарқынын, жиынтық ұлттық өнімнің құрылымы мен сапасын айқындайтын шағын және орта бизнес субьектілерін дамыту жөніндегі идеяңызды тағы қуаттай түстіңіз. «100 қадам» таяу болашақта елімізге «Қазақстан-2050» стратегиясындағы барлық жоспарларды жүзеге асыруға мүмкіндік беретініне сенімдімін», – деп жазады автор.
Атырау облысынан келген хаттар мен жеделхаттарда Ұлт жоспарының экономикаға, ел өңірлерінің мүмкіндіктерін теңгеруге, жаңа жұмыс орындарын ашуға және бірлікті нығайтуға тигізетін оң ықпалы атап айтылған. Авторлар «100 нақты қадамды» іс жүзіне асыруға қомақты үлес қосуға дайын әрбір қазақстандықтың қатысуы арқылы ғана қарастырылған міндеттерді шешуге болатынына сенімді.
Атырау қаласындағы «Еділ-Жайық» қарақалпақ этно-мәдени бірлестігінің төрағасы К.Бекмұратов алға қойылған міндет елді бұдан да табысты әрі мықты ете түсетініне сенімді екенін айтқан.
«Жүз қадамның бәрі елдің мүддесіне бағытталған, біздің әрқайсымыз бұл қадамдарды өз мамандығымыз аясында, қоғамдық өмірде бүкіл елмен бірге жасауымыз керек. Идеяның жаһандылығы, ойдың ауқымдылығы және реформаларды жүзеге асыру жолының тиянақтылығы  – бұл Қазақстан тарихының жаңа парағы екенін білдіреді», – деп жазады автор.
Жамбыл облысының бизнес өкілдері, түрлі сала жұмысшылары, зейнеткерлер мен студент жастар Ұлт жоспарында басымдықтар айқын қойылып, көздеген нысана мен негізгі міндеттер белгіленгенін атап өткен. Олар Қазақстанның барлық кедергілерді еңсеріп қана қоймай, бар әлеуетін нығайтып, дамыта түсетініне сенімділік білдірген.
Айталық, Тараз қаласының тұрғыны Е.Оборовская Мемлекет басшысы жариялаған Бес институционалдық реформа еліміздің болашағын қалыптастыратынына назар аударған.
«Реформаларды іске асыру Қазақстанға дамудың жаңа деңгейіне көтерілуге мүмкіндік береді. Біздің тұтастығымыз бен бір-бірімізді қолдауымыз қойылған міндеттерді шешу ісінде еліміздің негізгі күші болады», – делінген хатта.
Батыс Қазақстан облысының қоғамдық ұйымдарынан, жастардың және ауыл шаруашылығы бірлестіктерінен, білім және ғылым саласы өкілдерінен келген хаттарда қолдау білдірілген және ол жаһандық қатерлерге берілген нақты жауап екені және елдің әлемдегі дамыған 30 мемлекеттің қатарына кіру жөніндегі Стретегиясын жүзеге асыру бағытындағы жүйелі ұмтылысын қамтамасыз ететін құжат екені айтылған.
Шыңғырлау ауданы жастарының атынан жазған «Шыңғырлау жастары» ЖҚБ төрағасы Э.Хабдулов өз хатында Қазақстанда бүгінде өскелең ұрпақтың дамуы үшін барлық жағдай жасалғанына тоқталған.
«Кәсіби және интеллектуалдық тұрғыдан өсу, өзімізді көрсету және шығармашылық үшін алдымыздан зор перспективалар ашылған.  Бізді Отанымыздың болашағы үшін жауапкершілік пен Қазақстанда бұдан да қуатты ете түссек деген тілек біріктіреді. Ел Тәуелсіздігі – біздің басты байлығымыз. Біз бәріміз бір халықтың баласымыз және алдағы уақытта басты құндылықтарымыз – бейбітшілікті, бірлікті және ортақ шаңырағымыз – Қазақстан Республикасындағы келісімді сақтайтын боламыз», – деп жазады автор.
Қарағанды облысының этно-мәдени бірлестіктерінің, жастар ұйымдарының өкілдері, жоғары оқу орындарының оқытушылары мен студенттері Нұрсұлтан Назарбаевтың басшылығымен Қазақстан табыстары әлемдік қоғамдастық тарапынан мойындалған, бақуатты, мықты әрі тұрақты мемлекетке айналғанын айтады. Олар республикамыз бұдан да зор табысқа жететініне және алға қойған өршіл міндеттерінің барлығын шешетініне сенімділік білдірген.
Облыс кәсіпкерлері қауымдастығының атқарушы директоры С.Санаубаев отандық бизнес пен жалпы экономикаға қиындықтарды ойдағыдай еңсеруге мүмкіндік беретін шараларға назар аударған.
«Барлық сұрақтың жауабы біреу. Еңбек, тек еңбек ету керек. Егер әрбір қазақстандық өз жұмыс орнында еңбек етіп, жетілетін болса, біз онда өзіміздің Қазақстан жолын лайықты жүріп өтеміз», – делінген хатта.
Қызылорда облысы жұртшылығының өкілдері, ардагерлері, кәсіпкерлері тәуелсіз республика игілігі үшін негізгі реформаларды тиімді іске асыру жолында  қазақстандықтардың тұтастығы мен бірлігінің маңыздылығын атап өткен. 
Мәселен, Қызылорда қаласы №6 «Балбұлақ» мемлекеттік коммуналды кәсіпорнының меңгерушісі  М.Нам «100 нақты қадамның» дер кезінде әзірленгеніне тоқталған.
«Жас мемлекеттің қалыптасу жылдары Қазақстанда көп нәрсе жасалды. Ел дұрыс және жедел қарқынмен еңсе тіктеді. Республикамыз халықаралық аренада өз орнын ала отырып, мақсаттарына қарай батыл қадам басып келеді. Ал Ұлт жоспары Қазақстанның дамуының барлық саласын қамти отырып, перспективалы жаңа бағыттарға жол ашуда», – деп жазады автор.
Маңғыстау облысынан келген көптеген хаттарда Бес институционалдық реформаның әрқайсысы қазақстандықтардың тікелей атсалысуын талап ететіні айтылған. Бұл шаралар тиісті тұрғыдан келіп, тиімді жүзеге асырылса, халықтың әл-ауқатын ұдайы өсуін қамтамасыз ететініне авторлар сенім білдіреді.
Бұл ретте Т.Шевченко атындағы украин этномәдени бірлестігі жастар қанатының мүшесі К.Сторожук Мемлекет басшысының республикамыздың қалыптасуы мен дамуында атқарған рөліне айрықша тоқталған.  
«Сіздің басшылығыңызбен Қазақстан өсті, дамыды және қазіргі жағдайына жетті. Мақтаныш етуге болатын көп нәрсеге қол жеткендей, кейде осымен тоқтауға да болатындай көрінетіні бар. Алайда өмір аумалы-төкпелі, сондықтан әрбір қадам егжей-тегжейлі жазылған Ұлт жоспары – жаңа және бұдан да жарқын, сенімді болашаққа бастайтын көпір», – делінген хатта.
Оңтүстік Қазақстан облысының еңбек ұжымдары, білім беру, мәдениет, денсаулық сақтау салаларының қызметкерлері, зиялы қауым өкілдері Мемлекет басшысы ұсынған реформалар еліміздің орнықты және жан-жақты дамуын қамтамасыз ету ісінде маңызды рөл атқаратынын атап өткен. Өңір тұрғындары мемлекеттік саясаттың стратегиялық бағыттары өркендеген Қазақстанды қалыптастыру мақсатына қол жеткізудің жаңа кезеңі болатынына сенім білдірген.
Мәселен, Шымкент қаласындағы  «ҚазТрансОйл» АҚ еңбеккері А.Ақбердиев Жалпыға ортақ еңбек қоғамы идеясын бұдан әрі ілгерілетудің маңыздылығына назар аударады.
«Барлық құндылықтар, экономикалық және мәдени игіліктер адам еңбегі арқылы жасалады. Нағыз өнімді еңбек біздің әлеуметтік жаңғырту саясатымыздың негізі болуы тиіс. Еш жерде, ешбір елде бәріне бірдей және бірден қол жеткізу мүмкін емес. Еңбек етіп, өз әлеуетімізді туған Қазақстанымызда пайдалануымыз керек», – деп жазады автор.  
///
	

	Кеңеске барлық деңгейдегі әкімдер, Үкімет мүшелері, құқық қорғау органдарының өкілдері, бірқатар мемлекеттік органдардың басшылары қатысты.

	Мемлекет басшысы кеңес барысында бүгінде Қазақстан маңызды мәселелерді шешу алдында тұрғанын атап өтті. Көп мәселе таңдап алынған жолға байланысты болады.

	- Сіздер әлемде не болып жатқанын көріп отырсыздар. Бұл - дағдарыстың жаңа толқыны емес, әлемдік экономика әлі шыға қоймаған 2007-2008 жылдардағы дағдарыстың жалғасы. Біз, барлық қиыншылыққа қарамастан, өмір сүру деңгейін үнемі көтеріп келеміз. Халықтың жан басына шаққанда нақты орташа табысы шамамен төрттен бірге артты. Мұндай табыспен әлемнің соншама елдері ғана мақтана алады, - деді Нұрсұлтан Назарбаев.

	Қазақстан Президенті Астанада ЭКСПО-2017 халықаралық көрмесін өткізу туралы шешім біздің жеңістеріміз бен келелі келешегіміздің тағы бір мойындалуы екенін атап көрсетті.

	- Бұл - тәуелсіздік жылдарындағы Қазақстанның халықаралық деңгейдегі ең үлкен жетістігі. Бұл біздің еліміз үшін экономикалық дамудың белесіне бастайтын бетбұрыс бекеті болмақ. Көрме еліміз үшін аса маңызды іс-шара болады. Біздің елорамызда ғылым мен техниканың ең үздік әлемдік жетістіктері көрсетіледі. Көптеген қазақстандықтар біз ұмтылып отырған «болашақтың экономикасын» өз көздерімен көреді. Біз үшін ЭКСПО әр өңірге пайда әкелетіндей мегажобаға айналуы керек. Бұл еліміздің инновациялық дамуына қуатты серпіліс береді, - деді Мемлекет басшысы.

	Нұрсұлтан Назарбаев осынау жетістіктің бәрі – мемлекеттің дұрыс таңдалған саясатының, халықтың еңбексүйгіштігінің, барлық мемлекеттік аппараттың мақсатты жұмысының нәтижесі екенін атап өтті.

	- Алайда бұл табысқа тоқмейілсуге болады деген сөз емес. Біздің мойнымызға еліміздің тағдыры мен оның болашағы үшін тарихи жауапкершілік жүктелген. Біз қарапайым азаматтардың игілігі үшін мемлекеттік аппарат пен «Нұр Отан» басқарушы партиясының барлық ресурсын жұмылдыруымыз қажет. Сондықтан да мен биылғы жылдың басындағы өз Жолдауымда айтқанымдай, реформаның жаңа кезеңіне кірістік, - деді Қазақстан Президенті.  

	Осыған байланысты Нұрсұлтан Назарбаев мемлекеттік қызметтің тиімділігі толықтай арта түсетініне тоқталды.

	- Осыған орай, кәсіпқой басқарушылар корпусы қалыптастырылады. Саяси мемлекеттік қызметшілер саны 8 есе қысқарады. Олардың қатарында мемлекеттік органдардың бірінші басшылары мен орынбасарлары ғана қалады. Министрлер мен жауапты хатшылардың, әкімдер мен аппарат басшылары өкілеттіктерінің ара жігі нақты ажыратылады. Министрлер мен әкімдер кадр мәселесімен және бюджет қаражатын бөлумен емес, салалық саясатты іске асырумен және өңірлерді дамытумен белсене айналысуы қажет. Президент жанынан Ұлттық комиссия құрылады. Бұл комиссия «А» корпусы кадрлар резервін іріктейтін болады. Жаңа корпус – ерекше таңдаулылар емес, халықтың мүддесін қорғайтын, оған берілген халық қызметшілері. Іріктеу қатаң, ашық және кәсібилігі мен іскерлік қабілеті бойынша жүргізілетінін ескертемін. Жауапты хатшылардың өңірлерде жұмыс тәжірибесінің болуы, өздері жұмыс істейтін саланы білуі және мемлекеттік тілді меңгеруі қажет, ал аудандар мен қалалардың әкімдерінің – орталық және облыстық мемлекеттік органдарда еңбек өтілі болуы тиіс. Бәрін ретке келтіру және дайындалу үшін жарты жылдай уақыт бар, - деді Нұрсұлтан Назарбаев.         

	Қазақстан Президенті бірінші кезекте сеніп тапсырылған учаскедегі жұмыстың нақты нәтижесі ескерілетінін айтып өтті.

	- Мен қызметтік баспалдақпен кәсіпқойлар ғана көтерілуі қажеттігін бірнеше рет айттым. Бүгінде аудандар мен қалалардың кейбір әкімдері көзге көрінетін нәтиже болмаса да бір орында 10 жылдан жұмыс істеп келеді, яғни «дербес елді басқарып тұрған князьға» айналған. Мұндайдан батыл түрде арылу қажет. «А» корпусына кіру артықшылықтар бермейді. Бағалау жүйесі арқылы өзіңнің құзыретіңді жыл сайын дәлелдеуің керек, ал әкімдерді – бұған қоса рейтинг арқылы, менің Жарлығыммен бекітуді тапсырамын. Мемлекеттік органдар арасында мемлекеттік қызметшілердің конкурстан тыс орын ауыстыруы мейлінше азайтылуы керек. Мемлекеттік қызметте лайықтылары ғана қалуы тиіс, - деді Мемлекет басшысы.         

	Нұрсұлтан Назарбаев сонымен қатар өңірлердің бәсекеге қабілеттілігін арттыру жөніндегі жұмысқа басымдық берілуі тиістігін қадап айтты.

	- Әкімдер Үкіметпен бірлесіп өңірлерде сапалы жұмыс орындарын ашуды, резервтерді табуды, инвестиция тартуды, халықтың кірісінің өсімін, сондай-ақ шағын және орта бизнестің іс жүзінде дамуын қамтамасыз етуге тиісті. Бұл үшін қажетті тетіктер бар. Нақты жұмыспен қамту Үкіметтің, әкімдердің жұмысының және барлық даму бағдарламаларының басты көрсеткіші болып саналатынын атап өткім келеді. Бұл көрсеткішті әкімдер рейтингіне қосуды Президент Әкімшілігіне тапсырамын. Әлемдік озық тәжірибені зерттеу қажет, - деді Қазақстан Президенті.    

	Мемлекет басшысы Қазақстанда жаңа салалар белсенді қалыптасып жатқан өңірлер бар екеніне тоқталды. Мысалы, Павлодар облысында пестицидтер, пластмассалық бұйымдар, хлор және каустикалық өткір сода шығаратын жаңа химиялық өндірістер құрылған. Ал Қарағанды облысында машина жасау саласы, Шығыс Қазақстан облысында автомобиль өнеркәсібі дамып келеді.

	- Индустриялық-инновациялық серпіліс үшін өңірдің болашағы туралы нақты қамқорлық және ерік-жігер қажет. Біздегілер бюджетке сеніп алған, қаржыны бөлумен және құрылыс жүргізумен ғана айналысқысы келеді. Мәселен, Ақмола, Қостанай және Солтүстік Қазақстан облыстары үш жыл ішінде бар болғаны 60 пайыз трансферт өсімімен 550 мың доллар шетел инвестициясын тартқан. Өңірлерге инвестиция тартуда қызығушылық болуы үшін жер қойнауындағы байлықтарды пайдалануға мораторийді алып тастау керек. Егер облыс кен орындарына инвестиция тартатын болса, табыстың бір бөлігін оларда қалдыру керек. Үкіметке бұл мәселені зерттеуді және өңірлермен келісе отырып ұсыныстар енгізуді тапсырамын, - деді Нұрсұлтан Назарбаев.

	Қазақстан Президенті мемлекеттік қызметшілер мен барлық бюджеттегілер қызметінің негізгі көрсеткіші халыққа сапалы қызмет көрсету екенін атап өтті.

	- Мемлекеттік қызметші – қызметші сөзінен туындайтынын әрдайым айтып жүрмін. Алайда көп шенеуніктер, университет ректорлары, мектептің, тіпті балабақша директорлары креслоға отырып алса, халық қызметшілері екендіктері туралы ұмытып, өздерін тәңірдей сезінеді. «Президенттің бизнесті қорғауы» атты менің сайттағы бөліміме шенеуніктердің сөзбұйдалығы мен енжарлығы туралы мыңдаған шағым келіп түсуде. Адамдар Конституция кепілі ретінде жер дауын реттеу, құрылыстың қалған бөлігіне бітіруге көмектесу және басқа да мәселелер бойынша қарапайым өтінішпен маған шығуға мәжбүр болуда. Бұдан адам тіпті жәй мәселені жергілікті деңгейде шеше алмайтыны белгілі болып отыр, - деді Мемлекет басшысы.

	Нұрсұлтан Назарбаев өңірлерге елеулі қаражат бөлінгенін, бюджеттегілердің еңбекақысы артқанын, мектептер, балабақшалар, ауруханалар салынып жатқанын, алайда қызмет көрсету деңгейі бұрынғыдай төмен күйінде қалғанын атап көрсетті.

	- Егер мұғалім уақытының үштен бір бөлігін есеп жазуға арнаса, онда білім беру саласының сапасы туралы не айтуға болады? Бұл жағдай дәрігерлерге де қатысты. Маған баяндалғандай, Білім министрлігінің бір департаменті үшін өңірлер 300-ден астам есеп түрін толтырады. Осындайды толтыру үшін тек бір облыстағы мектептер мен балабақшалар 100 мыңнан аса есеп жазып ұсынуға мәжбүр болады! Бұған бір жарым-екі ай уақыт кетеді. Сонда олар қашан жұмыс істейді? Есеп тонналап келеді, ал істің нақты жағдайы еш өзгермейді. Дәрігерлердің адам емдеуіне, мұғалімдердің бала оқытуына мүмкіндік беру қажет. «Мемлекеттік қызмет көрсету туралы» заң жобасын Парламентке енгізу туралы менің тапсырмам әлі күнге орындалған жоқ. Соңғы мерзім - екі апта беремін. Президент Әкімшілігі Үкіметпен бірлесіп, заң жобасын енгізуі қажет, - деді Қазақстан Президенті.

	Мемлекет басшысы ауыл әкімдерінің қызметіне қоғамдық бақылау құру қажеттігіне тоқталды.

	- Бүгінде кейбіреулер тек мемлекет қана өмір сүруге қолайлы жағдай жасайды, жемқорлықпен күрес жүргізеді, мәдениетті арттырады деп санайды. Сонымен бірге, бұл мәселеге жергілікті органдар жауап беруі тиіс, халықты да қатыстыру қажет. Жергілікті жерлердегі өзекті мәселені шешу жөнінде шешім қабылдауға, жергілікті билік органдарының жұмысына бақылау жүргізуге азаматтардың өздері атсалысатын кез келді. Қазіргі уақытта аудандар мен қалалардың әкімдері мәслихаттардың келісімен тағайындалады. Жергілікті өкілетті органдардың рөлін одан әрі арттыру үшін біз мәслихат арқылы (төмен деңгейдегі) ауыл әкімдерінің сайлауын енгіземіз. Бұрын жергілікті өзін-өзін басқару реформасы тежеліп келді. Облыс әкімдері бюджетті ауылдық деңгейге берген жоқ. Экономика және Қаржы министрліктеріне ауыл әкімдіктеріне қажетті қаражат пен штатты беруді қамтамасыз етуді тапсырамын, - деді Нұрсұлтан Назарбаев.    

	Қазақстан Президенті Жергілікті өзін-өзі басқаруды дамытудың тұжырымдамасына қол қойғанын хабарлады.    

	- 2013 жылдың 1 ақпанына дейін оны жүзеге асырудың нақты индикаторлары белгіленген шаралар жоспарын бекіту қажет. Осылайша, біз мемлекеттік аппараттың жұмысын түбірімен жақсартатын, түптеп келгенде, халықтың әл-ауқатын арттыратын маңызды реформаларға кірісеміз. Олардың жүзеге асырылуы менің жеке бақылауымда болады. Жүргізілетін жұмыстарды қарапайым азаматтарға ұғынықты етіп түсіндірудің және жеткізудің маңызы  өте зор. Онымен мемлекеттік органдардың басшылары, әкімдер мен депутаттар, «Нұр Отан» партиясы, Қазақстан халқы Ассамблеясы, қоғамдық ұйымдар мен бұқаралық ақпарат құралдары айналысуы тиіс, - деді Мемлекет басшысы.

	Одан арғы талқылау барысында Шығыс Қазақстан облысының әкімі Бердібек Сапарбаев, Павлодар облысының әкімі Ерлан Арын, Батыс Қазақстан облысының әкімі Нұрлан Ноғаев және Оңтүстік Қазақстан облысының әкімі Асқар Мырзахметов сөз сөйледі.

	Өз сөзінде Шығыс Қазақстан облысының әкімі Бердібек Сапарбаев Нұрсұлтан Назарбаевтың тапсырмасымен қабылданған мемлекеттік бағдарламалардың қазірдің өзінде нәтиже бере бастағанына тоқталды.

	- Соңғы үш жыл ішінде облыстағы өндірістің өсімі 60 пайызды құрады және соның арқасында барлық әлеуметтік-экономикалық көрсеткіштер алдыңғы жылғы деңгейден асып түсті. Сонымен қатар, аталған кезеңде облыста шамамен 50 мыңдай жаңа жұмыс орны ашылды, тиісінше жұмыссыздық деңгейі төмендеді. Тартылған инвестициялар көлемі облыста 70 пайызға артты. Атап айту керек, соңғы 10 жылда Ресей мен Шығыс Қазақстан арасындағы тауар айналымы 1,1 миллиард долларды құрады. Шағын және орта бизнесті дамытуға жағдай жасалды, оған қазір халықтың 25 пайызы тартылған, бюджетке түсімнің 19 пайызы осы саланың үлесіне тиесілі, - деді Б.Сапарбаев.

	Павлодар облысының әкімі Ерлан Арын облыста өңірлік жалпы өнімнің 17 еседен асқанын және бүгінде 1,6 триллион теңгені құрап отырғанын атап өтті. Халықтың жан басына шаққандағы өңірлік жалпы өнім деңгейі биыл 13,2 мың долларға жеткен, алдағы үш жылда бұл көрсеткішті 15 мың долларға дейін жеткізу жоспарлануда.

	- Экономиканың бәсекеге қабілеттілігі артуы инвестициялық тартымдылыққа да әсерін тигізді. Шетелдік инвестициялар осы жылдың соңғы 10 айында 20 миллиард теңгеден асып түсті. Өңірде 100 шақты бірлескен кәсіпорын белсене жұмыс жүргізіп жатыр. Биылғы 9 айда облыстың ішкі сауда айналымы 3,5 миллиард АҚШ долларынан асты, Ресеймен арада ол 2 есе, Беларусьпен арада 3 есе артты. Біз Ресейдің шекаралас өңірлерімен ынтымақтастықтың ауқымы мен түрлерін кеңейту үстіндеміз. Оған қоса, біз ынтымақтастығымыздың деңгейін Ресей мен Беларусьтің барлық өңірлеріне ұластыру қажет деп санаймыз. Бүгінде облыста өңіраралық ынтымақтастықтың өзіндік «жол картасы» қалыптасып келеді, бұл міндетті орындауға жауапты мемлекеттік органдар анықталды, - деді Е.Арын.

	Павлодар облысының әкімі, сонымен қатар, облыста индустриялық-инновациялық даму бағдарламасы аясында 174 жоба іске асырылып жатқанын атап өтті. Бұл 10300 қосымша жұмыс орнын ашуға мүмкіндік береді. Тек Ресеймен арадағы биылғы экспорт-импорт қарқыны 2,1 миллиард долларды құрады.

	Осыған орай Мемлекет басшысы Кеден одағы аясында елімізге келетін импорт мөлшері артқан жағдайда облыстардың индустриясыздану ықтималдығы бар екенін атап өтті.

	– Бұл бәріңізге қатысты.  Мұны бәріңіз қадағалауларыңыз керек. Бұл біздің тауарларымыз бәсекеге қабілетсіз деген сөз, біз сатпаймыз, тек сатып аламыз. Біздің кәсіпорындарымыз бірте-бірте тоқтап қалуы мүмкін. Бізге бүкіл әлеммен бәсекелес болуға тура келеді. Ең алдымен Кеден одағы аясында жұмыс істеп үйрену қажет, – деді Нұрсұлтан Назарбаев.

	Сонымен қатар, Қазақстан Президенті министрліктер мен ведомствалардың жергілікті жерлердегі өкілдіктерінде 44 мың адам жұмыс істейтінін, барлық әкімдердің аппараты 36 мың адамды құрайтынын атап айтты. Мұндай теңгерімсіздік атқарылатын қызметтің қайталанатынын және орталық атқарушы органдар жұмысының тиімсіздігін аңғартады. Нұрсұлтан Назарбаев министрліктер мен жергілікті атқарушы органдардың қызмет саласының ара жігін ажырату қажеттігін атап көрсетті.

	Батыс Қазақстан облысының әкімі Нұрлан Ноғаев екі қала мен 12 аудан орталығына газ тарту нәтижесінде облыс тұрғындарының 85 пайызы газды пайдаланып отырғанын атап өтті.

	– Балаларды мектепке дейінгі біліммен қамтамасыз ету 95 пайызды құрайды. Индустрияландыру бағдарламасы аясында 31 жоба іске асуда. Қазір олардың 24-і іске қосылды, қалғаны бекітілген жоспарға сәйкес аяқталатын болады. Шағын және орта кәсіпкерлік саласында белсенді жұмыс жүргізіп жатқан 25 мың субъект бар, оған 92 мың адам тартылған. «Бизнестің жол картасы – 2020» аясында жалпы сомасы 23 миллиард теңгені құрайтын 161 жоба мақұлданды. Қазақстан Кеден одағына өткеннен кейін облыстың Ресеймен, Беларусьпен сауда айналымы 25 пайызға өсті. Украина, Беларусь, Ресей зауыттарының өкілдері шығарылатын ауыл шаруашылығы техникасын жүзеге асыру үшін бүгінде Оралдан сауда үйін ашты. Болашақта оны жергілікті жерде құрастыру жоспарланып отыр, – деді Н.Ноғаев.  

	Батыс Қазақстан облысының әкімі Ресей мен Беларусьтің бизнес-қауымдастығымен бәсекеге қабілетті болу үшін мемлекеттік қолдау шаралары кәсіпкерлерге елеулі мүмкіндік беретінін атап өтті.

	Оңтүстік Қазақстан облысының әкімі Асқар Мырзахметов мемлекеттің қолдауымен облыста ауыл шаруашылығы өндірушілері азық-түлік қауіпсіздігін қамтамасыз ету мәселесі бойынша белсенді жұмыс жүргізіп жатқанын айтып өтті. Облыста 2 миллион 300 мың тонна бақша және жеміс-жидек өнімдері жиналды. Мұның өзі өнімдерді Қазақстан өңірлері мен Кеден одағы елдеріне экспорттауға мүмкіндік береді.

	- Мемлекеттік қолдаумен жалпы өңірлік өнім көлемі 2 есе өсті және 1,27 триллион теңге болды. Облыстың әлеуметтік-экономикалық дамуына мемлекеттік жұмыспен қамту, бизнесті қолдау, индустриялық-инновациялық даму бағдарламалары оң әсер етті. Мысалы, 2010 жылы облыста 7 жоба іске асырылса, оның саны 2011 жылы – 24, 2012 жылы 29 жобаға жетті. Іске асырылып жатқан жобалардың жалпы саны – 114. Нәтижесінде 15 мың жұмыс орны ашылды. Сондай-ақ өңірде жұмыспен қамту және «Бизнестің жол картасы» бағдарламаларын іске асырудың қорытындысы бойынша 3 жылда 90 мың жаңа жұмыс орны ашылды, - деп атап өтті А.Мырзахметов.

	Қазақстан Президенті Үкіметке нысандарды Индустрияландыру картасына қосу барысындағы есеп беру саласына тәртіп орнатуды және сондай-ақ бюджет қаражатын игере алмау мәселесі бойынша бюджеттік бағдарлама администраторларын анықтап, қатаң шара қолдануды тапсырды. 2012 жылдың 1 қарашасына дейін игерілмеген бюджет қаражатының жалпы сомасы 143 миллиард  теңгеге жеткен, бұл  – облыстың жылдық бюджеті дерлік сома.

	Нұрсұлтан Назарбаев жинақтаушы өндірістен толыққанды өндіріс және біртұтас салалар циклына өту қажеттілігін атап көрсетті. Мемлекет басшысы идеологиялық тәрбиелеу және жастар саясатын дамыту мәселелеріне ерекше назар аударды.

	Кеңес қорытындысында Мемлекет басшысы әлеуметтік даму, азаматтардың әл-ауқатын көтеру, жастар саясаты және мемлекеттік басқарудың тиімділігін арттыру мәселелері бойынша нақты тапсырмалар берді.

	 

	

	 

	

///
	

	Жұртшылық өкілдерімен кездесу кезінде Нұрсұлтан Назарбаев соңғы уақытта атқарылған жұмысты көзбен көріп, облыс тұрғындарының тұрмыс-тіршілігіне баға беру үшін сапармен келгенін атап өтті.

	– Өңірге келсең, барлығы әкімнің ауысуын күтіп жүреді. Егер жұмысын жақсы атқарса, оны ауыстырудың қажеті қанша? Жалпы, сыртқы ахуалдың тұрақсыздығына қарамастан, өңір бүкіл еліміз сияқты дамып келеді. Қазақстанда біз рецессияға, әлеуметтік төлемақыны қысқартуға және жұмыссыздықтың артуына жол берген жоқпыз. Бұл – күнделікті қажырлы еңбектің нәтижесі. Оңтүстік Қазақстан облысы көлік-логистикалық зор әлеуетке ие, бұл жерден автомобиль жолдары мен теміржолдар, газ құбырлары өтеді, Көксарай су қоймасы салынды. Облыста Қазақстан халқының 15 пайызы тұрады. Мұнда бала туу көрсеткіші жоғары және тиісінше мектепке дейінгі, орта, сондай-ақ кәсіптік-техникалық білім мәселесі де баса назар аударуды қажет етеді, – деді Мемлекет басшысы.      

	Қазақстан Президенті әлемнің дамыған 30 елінің қатарына кіру жөніндегі мақсатқа қол жеткізу тек экономикалық қана емес, әлеуметтік көрсеткіштердің жақсаруына да байланысты екеніне назар аударды.

	– Елімізде қабылданған мемлекеттік бағдарламалар азаматтар өмірінің барлық саласын қамтиды. Мысалы, ана өлімі үш есе азайған. Бұл мемлекеттік саясаттың маңызды көрсеткіші деп санаймын. Тұрмыс жағдайының, медициналық қызмет көрсету сапасының жақсаруы азаматтардың денсаулығына тікелей септігін тигізеді, – деді Мемлекет басшысы.     

	Нұрсұлтан Назарбаев инновациялық экономиканы қалыптастыру үшін отандық кадрларды даярлаудың маңыздылығын да атап өтті.

	– Бізге бәсекеге қабілетті білім мен өзіміздің ғылымды дамыту өте маңызды. Назарбаев Университеті мен Назарбаев Зияткерлік мектебін ашу ұлттық ғылыми элитаны қалыптастыруға бағытталған. Халықаралық тәжірибе білім саласында ғылыми орталықтарды құруда мегаполистер рөлінің зор екеніне дәлел. Шымкентте Астана мен Алматыдан басқа үшінші мегаполист құру керек, республиканың батыс өңірінде тағы бір мегаполис пайда болуы мүмкін. Қаланың жаңа әкімшілік орталығының қалыптастырылуы тұрғындар санын миллионнан асыру жөніндегі стратегияның жалғасы болып саналады, – деді Қазақстан Президенті.    

	Нұрсұлтан Назарбаев агроөнеркәсіп кешені қызметінің нәтижесі жаман емес екенін және бұл саланың өнімділігін арттыру керектігін атап өтті. Сондай-ақ, шағын және орта бизнесті дамыту қажеттігіне тоқталды.

	Кездесу барысында облыс әкімі А.Мырзахметов өңірдің әлеуметтік-экономикалық даму қорытындылары туралы баяндады.

	Әкімшілік-іскерлік орталықты қамтитын жаңа тұрғын үй алабы 28 мыңнан астам адамға арналған. Көппәтерлі тұрғын үйлерден басқа мұнда мектепке дейінгі балалар мекемелерін, мектептер, емханалар, сондай-ақ сауда және мәдени-тұрмыстық қызмет көрсету нысандары орналастыру көзделген.

	

///
	 

	Кездесу барысында А.Дауылбаев елдегі заңдылық пен құқықтық тәртіптің ахуалы, Мемлекет басшысының азаматтар құқықтары мен бостандықтарын, кәсіпкерлерді қорғауға бағытталған тапсырмаларының орындалуы туралы баяндады.

	Мемлекет басшысы құқық қорғау жүйесінде таяуда болған өзгерістердің маңыздылығына тоқтала келіп, олар елдегі қылмыстылықтың азаюына септігін тигізетінін айтты.

	– Бүгінде тіркелетін қылмыстар саны артты, бұл жалпы қылмыстық ахуалды байыптауға оң әсерін тигізді. Барлық, тіпті ұсақ құқық бұзушылық та тіркелуге тиіс. Бұл жазадан құтылмау қағидатын іске асыруға мүмкіндік береді. Жаңа Қылмыстық, Қылмыстық-процестік кодекстер осы жұмысты күшейтуге  бағытталған. Сонымен бірге міндетті түрде бостандығынан айырмай, айып салу секілді жазаның қаржылық түрлеріне ден қойған жөн. Осының бәрі қылмыстылық деңгейін төмендетуге және азаматтардың сенімін арттыруға бағытталған, – деді Нұрсұлтан Назарбаев.

	Бас прокурор құқық қорғау органдарында азаматтар арыздарының 93 пайызы үш күндік мерзім ішінде қарала бастағанын айтты. Сонымен қатар, барлық қылмыстарды 100 пайыз тіркеу қамтамасыз етілген.  Елдегі жалпы қылмыс деңгейі 5,7 пайызға төмендеді, бұл ретте аса ауыр қылмыстар саны 21 пайызға, ауыр қылмыстар 22 пайызға азайған.

	Сондай-ақ А.Дауылбаев Қазақстан Президентін азаматтардың еңбек құқықтарының, халықтың әлеуметтік жағдайы төмен топтары мүдделерінің қорғалуы, кәсіпкерлікке қолдау көрсету, сот өндірісіне дейінгі объективтілікті және тиімділікті қамтамасыз ету жөніндегі  прокуратура органдары жұмысының нәтижелері туралы хабардар етті.

	Бұдан бөлек, Бас прокурор бюджетті толықтыру және пайдаланылмаған жерлерді мемлекет меншігіне қайтару бағытында қолданылып жатқан шаралар турасында әңгімеледі.

	Кездесу қорытындысы бойынша Мемлекет басшысы заңдылық пен құқықтық тәртіпті бұдан әрі нығайтуға, азаматтардың құқықтары мен бостандықтарына кепілдікті күшейтуге, мемлекет пен қоғам мүдделерін қамтамасыз етуге бағытталған нақты тапсырмалар берді.


///
	 

	Кездесу барысында А.Жұмағалиев азаматтық авиация саласында ұсынылатын қызметтердің сапасын арттыру жөнінде атқарылып жатқан жұмыстар туралы баяндады.

	Марат Тәжин министрге әуежайлар мен әуе компанияларында жолаушыларға қызмет көрсетудің ақпараттық стандарттарын сақтау мәселелеріне ерекше назар аударуды тапсырды.
///Асқар Ұзақбайұлы Мамин Қазақстан Республикасы Премьер-Министрінің бірінші орынбасары болып тағайындалсын.
 
Қазақстан Республикасының
   Президенті                                                                                                                  Н.Назарбаев
 
Астана, Ақорда, 2016 жылғы 9 қыркүйек
                 № 320
///Мемлекет басшысы Қасым-Жомарт Тоқаев «Ядролық қарусыз әлем және жаһандық қауіпсіздік үшін Назарбаев сыйлығын» тапсыруға арналған салтанатты рәсімге қатысты.
Қазақстанның Тұңғыш Президенті – Елбасы Нұрсұлтан Назарбаев аталған сыйлықты бұл марапатқа қайтыс болғаннан кейін лайық деп танылған МАГАТЭ-нің бұрынғы бас директоры Юкия Аманоның жақындарына және Ядролық сынақтарға жалпыға бірдей тыйым салу туралы шарт ұйымының атқарушы хатшысы Лассина Зербоға тапсырды.
Қасым-Жомарт Тоқаев өз сөзінде бұл іс-шараның Ядролық сынақтарға қарсы халықаралық күн мерекесімен тұспа-тұс келуінің символдық мәні бар екенін атап өтті.
– Биыл Қазақстанның ядролық қаруды таратпау туралы шартқа және МАГАТЭ-ге қосылғанына 25 жыл толды. Сондай-ақ, Орталық Азияда ядролық қарудан азат аймақ құру туралы шарттың күшіне енгеніне 10 жыл болды, – деді Мемлекет басшысы.
Қасым-Жомарт Тоқаев Қазақстанның Тұңғыш Президентінің жаһандық антиядролық қозғалыстың көшбасшысы ретінде әлемдік қоғамдастық тарапынан әділетті түрде мойындалғанын атап өтті.
– Елбасы Нұрсұлтан Назарбаевтың Семей ядролық сынақ полигонын жабу туралы Жарлығының тарихи мәні бар. Кеңестік әскери элита мен кейбір саясаткерлердің қарсылығына қарамастан ядролық полигонды жабу туралы Тұңғыш Президенттің қабылдаған шешімі зор батылдық пен темірдей ерік-жігерді талап етті. Ол бүкіләлемдік антиядролық қозғалысқа катализатор болды, – деп мәлімдеді Мемлекет басшысы.
Қазақстан Президенті халықаралық қауіпсіздікті қамтамасыз ету ісінде маңызды рөл атқарған Елбасының бастамаларына тоқталды.
– Орталық Азияда ядролық қарудан азат аймақ құру жөніндегі ұсыныстар, МАГАТЭ-нің қолдауымен еліміздің аумағында Уранның төмен байытылған банкінің орналастырылуы, Иранның ядролық мәселесін реттеу ісіндегі Қазақстанның делдалдық күш-жігері, сондай-ақ Ядролық қарудан азат әлем құру туралы БҰҰ Бас Ассамблеясының жалпыға ортақ декларациясы жаһандық тұрақтылық пен сенім негізін нығайтуға айтарлықтай үлес қосты, – деп атап өтті Қасым-Жомарт Тоқаев.
Сонымен қатар, Мемлекет басшысы әлемнің кейбір өңірлерінде ядролық қауіп-қатердің сақталып отырғанына назар аударды.
– БҰҰ мәліметінше, бүгінде әлемде 15 мың ядролық қару сақталуда, оның жүзден астамы санаулы минуттардың ішінде іске қосыла алады. Халықаралық қатынастардағы қақтығыс әлеуетінің артуына және қаржы-экономикалық қайшылықтардың күшеюіне байланысты ахуал шиеленісіп кетті. Иранның ядролық бағдарламасы жөніндегі іс-қимылдардың жалпыға бірдей бірлескен жоспарының, сондай-ақ Орта және жақын қашықтықтағы зымырандарды жою туралы шарттың тағдыры айқындалмай отыр, – деді Президент.
Қасым-Жомарт Тоқаев сыйлықтың лауреаттары – МАГАТЭ-нің бұрынғы басшысы марқұм Юкия Амано мен Ядролық сынақтарға жалпыға бірдей тыйым салу туралы шарт ұйымының атқарушы хатшысы Лассина Зербоның сіңірген еңбегін атап өтіп, олардың ядролық қаруды таратпау және халықаралық қауіпсіздік ісіне қосқан зор үлестерін жоғары бағалады.
– Юкия Амано МАГАТЭ-нің басшысы қызметін атқарған кезде Қазақстанда Уранның төмен байытылған банкін құру ісінде маңызды рөл атқарды және Иранның ядролық проблемасын шешуге атсалысты. Лассина Зербоның қызметі мен күш-жігері Ядролық сынақтарға жалпыға бірдей тыйым салу туралы шарт Мониторингінің халықаралық желісін құру жөніндегі жұмыстардың іс жүзінде толық аяқталуына мүмкіндік берді. Сондай-ақ, ол Шарт ұйымының Көрнекті қайраткерлер тобы мен Жастар тобын құру жөнінде бастама көтерді.
Қазақстан Президенті сөзінің соңында ядролық қарусыздану және ядролық қаруды таратпау ісіндегі бірлескен күш-жігерді жалғастыруға шақырды. Оның айтуынша, Елбасының антиядролық бастамалары жаһандық қауіпсіздікті нығайту үдерісінің маңызды бағдары болып қала беруі тиіс.








///Бақытжан Әбдірұлы Сағынтаев Қазақстан Республикасының Премьер-Министрі болып тағайындалсын.
 
Қазақстан Республикасының
              Президенті                                                                                                                     Н.Назарбаев
 
 
Астана, Ақорда, 2016 жылғы 9 қыркүйек
                 № 319
/// 
Мемлекет басшысы атына Қазақстанның барлық өңірінен және шет елдерден құттықтау хаттары мен жеделхаттары әлі де келіп түсуде.
Мәселен, ТМД Парламентаралық ассамблеясы кеңесінің бас хатшысы А.Сергеев, сондай-ақ ТМД ПАА кеңесінің бас хатшысының орынбасары – ҚР Парламентінің ТМД ПАА және ҰҚШҰ Парламент ассамблеясындағы өкілі Х.Бакенов Мемлекет басшысын туған күнімен құттықтап, оның өмірі өз еліне және халқына қалтқысыз қызмет етудің жарқын үлгісі екенін айтқан.
«Әлеуметтік-экономикалық, саяси және мәдени дамудағы елеулі табыстармен, халықаралық аренадағы елдің орнының нығаюымен айшықталған қазіргі Қазақстан тарихының тұтас дәуірі Сіздің есіміңізбен байланысты. Сіз әрдайым Достастық кеңістігіндегі интеграциялық үдерістердің дамуының, ТМД-ға мүше мемлекеттердің стратегиялық серіктестігі мен одақтастық өзара ықпалдастығының табанды жақтаушысы болдыңыз», – делінген хатта.
Еуразиялық экономикалық комиссияның энергетика және инфрақұрылым жөніндегі министрі Т.Мансұров Қазақстан халқы өзінің әл-ауқаты мен болашағын Көшбасшысының жемісті қызметімен байланыстыратынын атап өткен.
«Сіздің пассионарлық ерік-жігеріңіз бен зор халықаралық беделіңіз мерейлі жеңісі Еуразиялық экономикалық одақтың құрылуы болған бүгінгі еуразиялық интеграцияның табысты дамуын қамтамасыз етіп отыр. Қажымас қызметіңізге жаңа да жарқын жетістіктер, ұзақ ғұмыр мен мықты денсаулық, бақыт және бақуаттылық  тілеген шынайы тілегімізді қабыл алыңыз», – делінген хатта.
Жылы лебізді құттықтауын Польшаның бұрынғы президенті А.Квасьневский де жолдап, Мемлекет басшысының туған күн мен Астана күнінің сәйкес келуі Қазақстанның жаңа тарихы мен табыстарының Нұрсұлтан Назарбаев тұлғасымен ажырағысыз байланысын айшықтайтынын атап өткен.
«Тәуелсіздік декларациясы, мемлекеттіліктің нығаюы, жан-жақты экономикалық даму, саяси және қоғамдық тұрақтылық Сіздің президенттігіңіздің фирмалық белгісі болып саналады. Күрделі халықаралық жағдайда, ұлттық сын-қатер және қауіпсіздік үшін қауіп көп кезеңде бұл дегеніңіз керемет жетістік. Еуропада және әлемде соңғы ширек ғасырда болған тарихи өзгерістердің деңгейі мен маңызын, сондай-ақ ол өзгерістер үшін мүмкіндік пен жағдай туғызу ісіндегі Сіздің ерен еңбегіңізді  түсінетін менің елімде және Еуропаның көп елінде мұны мойындайды,», – делінген хатта.
Польшаның экс-президенті Нұрсұлтан Назарбаевқа денсаулық, табыс тілеп, Қазақстанның барлық халқының өсіп-өркендеуі үшін бұдан әрі де белсенді бола беруіне ниеттестік білдірді.
ГФР-дың бұрынғы Президенті Х.Кёллер де Нұрсұлтан Назарбаевты туған күнімен құттықтап, оған мықты денсаулық және Мемлекет басшысының ел игілігі үшін қабылдайтын барлық шешімдеріне даналық тіледі.  
Нұрсұлтан Назарбаевқа және барша Қазақстан халқына өзінің ең ізгі тілектерін Ұлыбританияның бұрынғы Премьер-министрі Т.Блэр жолдады.
Ресей Федерациясы Башқұртстан Республикасының басшысы Р.Хамитовтың құттықтауында мемлекеттік қызметтегі орасан мол тәжірибесі, басқарушылық дарыны және халықтың игілігі жолындағы жұмысы Қазақстан Президентін лайықты бедел мен сый-құрметке бөлегенін айтады.
«Сіз елдеріміз бен өңірлеріміздің стратегиялық серіктестігінің дамуына зор үлес қосып келесіз. Қазақстан мен Башқұртстанның көпқырлы ынтымақтастығы, халықтарымыз арасындағы байырғы достық қарым-қатынас алда да қарқынды жалғаса беретініне сенімдімін. Сізге шын жүректен мықты денсаулық, белсенді және ұзақ ғұмыр тілеймін, Қазақстан халқының игілігі үшін барлық жоспарларыңыз бен бастамаларыңыздың табысты жүзеге асуына тілектеспін», – деп жазады автор.
Ресей Федерациясы Пенза облысы губернаторының міндетін атқарушы И.Белозерцев Мемлекет басшысының жемісті жұмысы Отанға қызмет етудің жарқын үлгісі екенін айтады.
«Сізге тән жоғары кәсіпқойлық, терең білім, керемет ұйымдастырушылық дарын, бай саяси тәжірибе республиканың әлеуметтік-экономикалық әлеуетін қарқынды дамытуға, азаматтарының әл-ауқатын арттыруға септігін тигізіп келеді. Сізге мықты денсаулық, бақуаттылық, бақыт, барлық ісіңіз бен бастамаларыңызға жаңа табыс тілеймін», – делінген құттықтауда.
ТМД-ның Экономикалық даму іскерлік орталығының бас директоры В.Савченко Нұрсұлтан Назарбаевтың ғаламат өмірлік тәжірибесі мен даналығы егемен мемлекет құрып, Қазақстанды XXI ғасырда өсіп-өркендеу жолына батыл бастауға мүмкіндік бергенін айтқан.
«Сіз істеген ісіңіздің барлығында кемелдікке ұмтыласыз. Сіздің бойыңыз Ұлы даланы әлемдік дамудың қуатты орталығына айналдырып келе жатқан энергияға толы», – деп жазады автор.
АҚШ-тың Қазақстандағы Төтенше және өкілетті елшісі Д.Крол Астананың қалыптасуы мен дамуы Нұрсұлтан Назарбаевтың көреген және сындарлы саясатының, елдің игілігі жолындағы қызметінің нәтижесі екенін атап өткен.
Қазақстанның Сербиядағы құрметті консулы М.Карич Нұрсұлтан Назарбаев өзінің нағыз патриотизмі, шебер басшылығы арқылы Қазақстанның мемлекеттілігі мен халқының тарихында елеулі із қалдырғанына тоқталып өткен.
«Президент лауазымындағы қызметіңіз бен соңғы сайлаудағы айқын жеңісіңіз халықтың Сізді қаншалықты жақсы көретінін және Сізге қаншалықты сенетінін айғақтайды», – делінген жеделхатта.
М.В.Ломоносов атындағы ММУ-дың қазақстандық филиалының директоры А.Сидорович бүкіл ұжымның атынан Нұрсұлтан Назарбаевты туған күнімен құттықтап, мықты денсаулық, бақыт тіледі және жаңа идеяларының жүзеге асуына ниеттестік білдірді.
«Сіздің көрнекті қызметіңізді бүкіл әлем мойындайды, Ресей мен Қазақстан халқы жоғары бағалайды. Сіздің есіміңіз бен ісіңізге Мәскеу университетінің ұжымы ерекше құрметпен қарайды. ММУ-дың қазақстандық филиалына зор мәртебе бұйырды – ол Сіздің бастамаңызбен құрылды және үнемі қамқорлығыңызды сезініп келеді. ММУ-дың қазақстандық филиалының ұжымы және түлектері арқылы Сіздің игі істеріңіз бен әрекеттеріңіз елдің өсіп-өркендеу үшін еселене түсетініне және Сіздің асқақ мұраттарыңыздың орындалуына қызмет ететініне сенуіңізге болады», – деп жазады автор.
Өзбекстанның Қазақ ұлттық мәдени орталығының өкілдері Нұрсұлтан Назарбаевтың басшылығымен біздің елдің әлеуметтік-экономикалық және мәдени-гуманитарлық дамуына тоқталып өтіпті. Авторлар сондай-ақ қуатты экономика құру үшін жағдай жасауға, мемлекетті одан әрі дамытуға бағытталған «Нұрлы жол» бағдарламасын жүзеге асырудың маңыздылығына да назар аударған.
Жылы лебізді тілектер балғын мектеп оқушыларынан – Павлодар облысынан Т.Солтанғазыдан, Астана қаласынан А.Ахметовадан, Ақтөбе қаласынан Н.Нұрғалиев пен Н.Нұрғалидан, Жамбыл облысынан Н.Амангелдіден келіп түсті.
Мемлекет басшысын өлең жолдарымен Астана қаласынан А.Мұқибек пен Г.Шишов құттықтады.
Өз құттықтауларын Астана қаласынан Б.Шалабаева, Б.Жұмағұлов, 1-ші сыныпты ұшқыш-инженер Н.Ақмұқанов, Р.Шырдабаев, Шымкент қаласынан О.Көшекбаев, сондай-ақ Көкшетау қаласынан бір топ азамат жолдап, Нұрсұлтан Назарбаевқа мықты денсаулық, бақ-береке және табыс тіледі.
Мемлекет басшысы атына хаттар мен жеделхаттар әлі де келіп түсіп жатыр.
///Мемлекет басшысы Алматы қаласына жасаған жұмыс сапары аясында «Мүгедек балалар ата-аналарының ассоциациясы» қоғамдық бірлестігінің БЦСА балаларға арналған белсенді оңалту және ерте жастан қолдау орталығына барды. Орталық  мүгедек балалар мен қимыл-тірек аппаратында ақауы бар 18 жастан асқан адамдар үшін арнайы әлеуметтік қызмет көрсетуге мамандандырылған.
Қасым-Жомарт Тоқаев оңалту бөлмелерін аралап көріп, қызметкерлермен әңгімелесті. Мемлекет басшысына балалар мүгедектігінің алдын алуға, БЦСА-мен ауыратын балаларды көпжақты оңалтуға және жан-жақты әлеуметтік тұрғыдан жетілдіруге бағытталған пилоттық жобаның жүзеге асырылу барысы туралы баяндалды.
Президент аталған жобаның ізгі мақсатын атап өтіп, оны бүкіл Республика көлемінде таратудың маңыздылығын айтты. Қасым-Жомарт Тоқаевтың айтуынша, мұндай мекемелерді мемлекеттік-жекеменшік серіктестік тетіктерінің және демеушілердің қаржысына ашу қажет.
Соңында Мемлекет басшысы Орталыққа арнайы жабдықталған шағын автобус тарту етті.

 
 








///
	 

	Нұрсұлтан Назарбаевқа аурухананың хирургиялық және терапевтік бөлімдері, сондай-ақ заманауи медициналық жабдықтар таныстырылды.

	Кездесу барысында Нұрсұлтан Назарбаев Қазақстанда тек мемлекеттік денсаулық сақтау саласын ғана емес, жекеменшік медициналық мекемелерді де дамытудың маңыздылығын атап өтті. 

	«Жүрек» клиникасының стационары – 80, кардиология бөлімі – 50, кардиохирургия бөлімі – 20, реанимация бөлімі – 10 орынға арналған.

	Мұнда көрсетілетін көмектер қызметі тізбесіне отаның, манипуляция мен зерттеулердің көптеген түрі кіреді.

	«Жүрек» клиникасының жалпы штат саны – 135 адам, олардың 27-сі дәрігер, 54-і орта медицина қызметкері.

	Клиниканың жобалық құны – 1,5 млрд. теңге, жабдықтар құны – 800 млн.  теңге.          

	 

///Мемлекет басшысы Нұрсұлтан Назарбаев Түрік Республикасының Президентін ел Конституциясына өзгерістер енгізу жөніндегі бүкілхалықтық референдумның табысты өтуімен құттықтады.
«Референдум қорытындылары Түркия халқы арасындағы Сіздің жоғары беделіңіздің және халықаралық аренада еліңіздің тұғырын нығайтуға бағытталған саясатыңызға көрсеткен көпшіліктің қолдауының айқын дәлелі болып саналады. Сіздің басшылығыңызбен Түрік Республикасы өңірдегі тұрақтылықты сақтауға зор үлес қосатын, жаһандық саясатта елеулі орны бар ел, ынтымағы берік, зайырлы мемлекет болып қала беретініне сенімдімін.
Қазақстан мен Түркия арасында қалыптасқан тығыз ынтымақтастық екі ел халқының игілігі жолындағы өзара түсіністік негізінде жалғаса береді деп сенемін», – делінген жеделхатта.
Нұрсұлтан Назарбаев Түрік Республикасы Президентінің жауапты қызметте мол табысқа жетуіне, ал бауырлас түрік халқының одан әрі дамып, өсіп-өркендей беруіне тілектестік білдірді.
///
	

	Кездесу барысында Қазақстан мен Ұлыбритания көшбасшылары екіжақты ынтымақтастықты дамыту мәселелері жөнінде ұстанымдарды тағы да келісіп, екі елдің сауда-экономикалық өзара іс-қимылын одан әрі жандандырудың негізгі аспектілерін қарастырды, сондай-ақ өңірлік қауіпсіздік мәселесі мен халықаралық күн тәртібін талқылады.  

	Сонымен қатар, кездесуде Д.Кэмеронның Қазақстанға мемлекеттік сапары кезінде қол жеткізілген уағдаластықтарды іске асыру барысы қаралды.

	

	 

	

	 

	

///Мамука Бахтадзе Қасым-Жомарт Тоқаевты Қазақстан Республикасының Президенті лауазымына кірісуімен құттықтап, Қазақстанды одан әрі өркендету жолында табыс және зор жетістік тіледі.
Қасым-Жомарт Тоқаев құттықтағаны үшін Мамука Бахтадзеге ризашылық айтып, Қазақстан мен Грузия арасындағы қарым-қатынастар екі ел халқының игілігі үшін одан әрі нығая түсетініне сенім білдірді.
Телефон арқылы сөйлесуге Грузия жағы бастамашы болды.
///Қасым-Жомарт Тоқаев Жағдаяттық басқару орталығының жұмысымен, жоғары оқу орнының цифрлық технологияны енгізу жөніндегі жетістіктерімен, сондай-ақ, бизнес-құзыреттілікті дамыту кластерімен танысты.
Мемлекет басшысы студенттік кампус аумағында орналасқан «Керемет» қызмет көрсету орталығын аралап көрді. Бұл орталық «бір терезе» қағидаты бойынша студенттер мен оқытушыларға 500-ден астам қызмет түрлерін ұсынады.  











///
	 

	Жеделхатта автокөлік апаты салдарынан адамдардың қаза тапқаны туралы қайғылы хабарды Қазақстан Президентінің терең күйзеліспен қабылдағаны атап көрсетілген.

	«Орны толмас қайғыны бөлісе отырып, Қазақстан халқының және жеке өз атымнан қаза болғандардың туған-туыстары пен жақындарына көңіл айтуымды және қолдауымды жеткізуді сұраймын», -  делінген жеделхатта.

	 
/// 
Г.Әбдіқалықова 500 мыңнан астам құнды құжаттар сақталған қолжазбалар қорымен танысты. «Бабалар сөзі» 100 томдығы осы қор материалдарының негізінде әзірленді.
Кездесу барысында институт директоры, ҚР ҰҒА корреспондент-мүшесі, филология ғылымдарының докторы У.Қалижанов Қазақ хандығының 550 жылдығы мен Ұлы Отан соғысындағы Жеңістің 70 жылдығына орай өткізетін халықаралық конференция туралы және қоғамдық-гуманитарлық салаларда атқарылып жатқан ғылыми жұмыстар жөнінде ой бөлісті.
Мемлекеттік хатшының ғалымдармен әңгімелесуі кезінде тәуелсіз Қазақстанның әдебиеттануы мен өнертануының қазіргі заманғы үрдістерін зерделеу, «Қазақстан-2050» Стратегиясы мен Мемлекет басшысының «Нұрлы жол – болашаққа бастар жол» атты Жолдауының негізінде халықтың жалпыұлттық құндылықтарын ілгерлету мәселелері талқыланды.
Г.Әбдіқалықова сондай-ақ институтқа қарасты Мұхтар Әуезов мемориалдық музей-үйінде болып, Құрметті қонақтар кітабына қолтаңбасын қалдырды.
Институт 1934 жылы Қазақ ұлт мәдениеті ғылыми-зерттеу институты болып құрылды. Әр жылдары мұнда М.Әуезов, А.Жұбанов, М.Қаратаев сияқты белгілі әдебиет және ғылым қайраткерлері еңбек етті. Осы уақыт уақытта институт қазақ әдебиеттануы, фольклористикасы және өнертану салаларының басты ғылыми орталығына айналды.
Институт Қазақстан халқы Ассамблеясы жылы қарсаңында Қазақстанды мекендеген этностардың фольклорын, әдебиеті мен өнерін зерттеуге арналған  «Қазақстан халқының театр өнері», «Қазіргі кезеңдегі Қазақстан халқының әдебиеті», «Астана: геосаяси көшбасшылықтан мәдени саналуандыққа», «Көне түркі әдебиетінің типологиясы» сияқты бірқатар ұжымдық монографияларды жарыққа шығарды. 
Сонымен қатар, институттың қазақ диаспоралары көп шоғырланған Өзбекстан, Ресей, Қытай және Моңғолия елдеріне ұйымдастырған ғылыми экспедицияларының қорытындылары бойынша «Шетел қазақтарының өнері», «Шет елдердегі қазақ әдебиеті», «Шетелдегі қазақ фольклоры» атты монографиялар жарық көрді. 
///Іс-шараны ашқан Г.Әбдіқалықова байқау жеңімпаздарын марапаттау рәсіміне қатысушыларға арнаған Қазақстан Республикасы Президентінің құттықтау сөзін оқып берді.
«Әрбір отбасы біздің басты мақсатымыз – Болашағы біртұтас Мәңгілік ел болу жолында мемлекетімізді нығайта түсуге баға жетпес үлес қосады. Отбасылық құндылықтары бекем орныққан ел ғана мызғымас мемлекет бола алады. Бүгінгі мерейлі күнде шаңырағында ізгі қарым-қатынас, игі дәстүрлер сақталып, өзара сыйластық салтанат құрған барлық отбасыға ризашылығымды білдіремін», – делінген құттықтауда.
Салтанатты іс-шара аясында Мемлекеттік хатшы мәреге жеткен әр отбасыға грамота мен диплом және тұрмыстық техника сатып алуға арналған 300 мың теңгелік сертификат тапсырды.
Қыркүйектің 2-сі мен 9-ы аралығында интернет арқылы sms дауыс беру арқылы өткізілген конкурстың финалдық турында жеңімпаз отбасы анықталды. Ақтөбе облысынан қатысқан Нұсқабаевтар отбасы «Мерейлі отбасы» ұлттық байқауының 2016 жылғы лауреаты атанды. Отағасы – Ұлы Отан соғысының ардагері, ол 46 жыл бойы ауыл мектебінде ұстаздық еткен. Ерлі-зайыпты Нұсқабаевтардың шаңырақ көтергеніне 72 жыл толып, 10 бала, 30 немере, 22 шөбере сүйіп отыр. Балалары мен немерелері ел экономикасының түрлі саласында табысты еңбек етіп жүр.
Г.Әбдіқалықова жеңімпаз отбасыға естелік сыйлық пен шағын автобус кілтін салтанатты түрде табыс етті.
Марапаттау рәсімі Қазақстанның эстрада әртістерінің қатысуымен мерекелік концертке ұласты.
///
	 

	Кездесу барысында Премьер-Министр еліміздің бірінші жартыжылдықтағы әлеуметтік-экономикалық дамуының қорытындылары туралы баяндап, таяу кезеңдегі жоспарлар жөнінде айтып берді.

	С.Ахметов Үкіметтің соңғы отырысында еліміздің биылғы алты айдағы әлеуметтік-экономикалық даму қорытындысы қаралып, екінші жартыжылдыққа бірқатар міндеттер қойылғанына тоқталды.

	– Біздің негізгі экспорттық серіктестерімізге дағдарыстың ықпал етуіне қарамастан, жыл қорытындысы бойынша біз жалпы ішкі өнімнің 6 пайызға артуын күтудеміз. Өсім экономиканың іс жүзінде барлық саласында байқалуда, негізгі капиталға инвестиция арттырылуда. Өз кезегінде инфляция деңгейі 2,7 пайызды құрады, бұл ел халқының кірісі артуына оң ықпал етеді, – деді Қазақстан Премьер-Министрі.  

	Нұрсұлтан Назарбаев әлемдік экономиканың тұрақсыздығы жағдайындағы экономиканың өсімі жақсы көрсеткіш болып саналатынын және бүгінде оны одан әрі арттыруға қажетті резервтердің бар екенін атап өтті.

	– Қаражатты игере алмау себебінен тұрғын үйді салудың және бірқатар инфрақұрылымдық жобалар көрсеткіштерінің төмендеуі орын алып отыр. Осы бағыттағы жұмысты жандандырған жөн. Бұл, тұтастай алғанда, жалпы ішкі өнімнің арта түсуіне едәуір септігін тигізеді. Ел экономикасының өсімі жөніндегі болжам жыл қорытындысы бойынша 6 пайызға толық іске асады деуге негіз бар, – деді Мемлекет басшысы.      

	Қазақстан Президенті екінші жартыжылдықта, әсіресе өңірлерде белсенді жұмысты жалғастыру қажеттігіне назар аударды.

	– Индустриялық-инновациялық бағдарлама аясында жүзеге асырылып жатқан нысандарды жобалық қуатына жеткізуді қамтамасыз ету маңызды. Өңдеу өнеркәсібі мен машина жасау саласындағы өсім – жақсы жетістік. Қаржы секторында да дамудың оң қарқыны бар. Қазақстан тауарларының экспорттық тұтынымы төмендеуіне байланысты «Қазақмыс» ЖШС, «АрселорМиттал Теміртау» АҚ сияқты отандық компаниялар бірқатар қиындықтарды бастан кешуде, менің тапсырмам бойынша оларға қажетті қолдау жасалуда. Сонымен бірге, экспорттық әлеуеттің көлемі азайғанына қарамастан, «АрселорМиттал Теміртау» компаниясы басшылығы өндірістің жыл сайынғы көлемін 3,5 млн. тонна мөлшерінде сақтауға уәде берді, - деді Нұрсұлтан Назарбаев.

	Мемлекет басшысы жиын-терін науқанына дайындықты уақтылы жүргізуді және ауылшаруашылық өнімін өткізудің ішкі нарықтарын кеңейтуді тапсырды.

	Кездесу қорытындысында Қазақстан Президенті қаралған мәселелер бойынша бірқатар нақты тапсырмалар берді.
///Қазақстан Президенті Қасым-Жомарт Тоқаев Қазақстан халқының және жеке өзінің атынан МАГАТЭ-нің Бас директоры Юкия Аманоның қайтыс болуына байланысты көңіл айтты.
Жеделхатта Ю.Аманоның өмірден өтуі барлық халықаралық қоғамдастық және бүкіл әлемдегі көптеген адам үшін ауыр қаза екені атап өтілді.
Қазақстан Президенті МАГАТЭ басшысының ядролық қаруды таратпау және ядролық энергияны жаһандық деңгейде бейбіт мақсатқа пайдалану үшін атқарған рөлі зор екенін айтты.
«Біз Қазақстанның айнымас досы және жаһандық әлемдегі қауіпсіздіктің қорғаушысы Юкия Амано мырзаның жарқын бейнесін ешқашан ұмытпаймыз» – деп жазды Қасым-Жомарт Тоқаев.
///
	 

	Р.Түсіпбеков бірінші жартыжылдық қорытындысы бойынша қаржы полициясы органдарының жедел-қызмет жұмысының нәтижесі және ел назарындағы бірқатар істердің тергелу барысы  туралы баяндады.

	Агенттік төрағасы сыбайлас құқық бұзушылықты ашу 8 пайызға артқаны туралы да хабардар етті. 2013 жылдың алты айында мұндай қылмыстың   1192 фактісі анықталды.

	Кездесу қорытындысында Мемлекет басшысы Агенттік алдына бірқатар міндеттер қойып, қаралған мәселелер бойынша нақты тапсырмалар берді.
///Әңгімелесу барысында Түркия Президенті тәуелсіз Қазақстанды қалыптастыру мен дамыту ісіндегі Нұрсұлтан Назарбаевтың тарихи рөлін ерекше атап өтті.
Режеп Ердоған бауырлас Түркия халқы Қазақстанның Тұңғыш Президентін түркі әлемінің ұлы перзенті әрі дүниежүзілік деңгейдегі саясаткер ретінде жоғары бағалайтынын атап өтті.
Түркия Президенті Режеп Ердоған Нұрсұлтан Назарбаевқа зор денсаулық, толағай табыс тіледі.
Екі ел көшбасшылары бір-бірін Наурыз мейрамымен құттықтады.
Телефон арқылы сөйлесуге Түркия жағы бастамашы болды.
///
	 

	Нұрсұлтан Назарбаевқа аурухананың хирургиялық және терапевтік бөлімдері, сондай-ақ заманауи медициналық жабдықтар таныстырылды.

	Кездесу барысында Нұрсұлтан Назарбаев Қазақстанда тек мемлекеттік денсаулық сақтау саласын ғана емес, жекеменшік медициналық мекемелерді де дамытудың маңыздылығын атап өтті. 

	«Жүрек» клиникасының стационары – 80, кардиология бөлімі – 50, кардиохирургия бөлімі – 20, реанимация бөлімі – 10 орынға арналған.

	Мұнда көрсетілетін көмектер қызметі тізбесіне отаның, манипуляция мен зерттеулердің көптеген түрі кіреді.

	«Жүрек» клиникасының жалпы штат саны – 135 адам, олардың 27-сі дәрігер, 54-і орта медицина қызметкері.

	Клиниканың жобалық құны – 1,5 млрд. теңге, жабдықтар құны – 800 млн.  теңге.          

	 

///
	 

	О.Нұрбаев Қазақстан Республикасының Түрікменстандағы Төтенше және Өкілетті Елшісі болып тағайындалды, ол Қазақстан Республикасының Монғолиядағы Төтенше және Өкілетті Елшісі қызметінен босатылды;

	***

	Қазақстан Республикасының Украинадағы Төтенше және Өкілетті Елшісі З.Тұрысбеков Қазақстан Республикасының Молдова Республикасындағы Төтенше және Өкілетті Елшісі қызметін қоса атқарушы қызметіне тағайындалды;

	***

	Қазақстан Республикасының Бельгия Корольдігіндегі Төтенше және Өкілетті Елшісі А.Хамзаев Қазақстан Республикасының Люксембург Ұлы Герцогтігіндегі Төтенше және Өкілетті Елшісі, Еуропа Одағының жанындағы және Солтүстік Атлант Шарты ұйымындағы (НАТО) Қазақстан Республикасы Өкілдігінің Басшысы қызметін қоса атқарушы қызметіне тағайындалды.
///
	 

	Сапар барысында бірқатар нысандарды аралау, сондай-ақ облыс жұртшылығы өкілдерімен кездесу жоспарланған.
///Жиынға Президент Әкімшілігінің Басшысы Ә.Жақсыбеков, Сыртқы істер министрі Қ.Әбдірахманов, Президенттің көмекшісі Н.Онжанов, Қорғаныс министрі С.Жасұзақов және орталық мемлекеттік органдардың өкілдері қатысты.
Басқосуда Каспий теңізінің құқықтық мәртебесі туралы конвенцияға және өзге де келісімдерге қол қоюға әзірлік барысы талқыланды, сондай-ақ Мемлекет басшысының қатысуымен өтетін алдағы халықаралық іс-шаралар кестесі қарастырылды.
– Біз Каспий саммитіне көп жылдар бойы дайындалдық. Сарапшыларымыз шетелдік әріптестерімен бірлесіп, ауқымды жұмыс атқарды. Сонымен қатар, Түрікменстанда халықаралық Аралды құтқару қорын құрушы мемлекеттер басшыларының кездесуі өтеді. Біз соған қатысуымыз керек, – деді Қазақстан Президенті.
Кеңесте Сыртқы істер министрі Қ.Әбдірахмановтың Бесінші Каспий саммитіне дайындық барысы жөніндегі есебі тыңдалды.
– Бесінші Каспий саммитінің аясында Каспий теңізінің құқықтық режімін анықтау үшін көп жылғы келіссөздерді аяқтау жоспарлануда. Каспий жағасындағы елдердің теңізді пайдалану жөніндегі құқықтары мен міндеттеріне байланысты бүкіл мәселелерді реттеуге мүмкіндік беретін Каспий теңізінің құқықтық мәртебесі туралы конвенция саммиттің негізгі құжаты болып саналады, – деді Қ.Әбдірахманов.
Нұрсұлтан Назарбаев Каспий маңы елдері арасындағы өзара тиімді экономикалық қарым-қатынастарды нығайтуға бағытталған Конвенцияға қол қоюдың маңыздылығын ерекше атап өтті.
Жиын соңында Мемлекет басшысы Бесінші Каспий саммитін өткізуге дайындық жөніндегі жұмыстарды жалғастыруды тапсырды.

///
	 

	IV саммит жұмысына мемлекеттер мен үкіметтердің, сондай-ақ халықаралық ұйымдардың басшылары қатысты.

	Қазақстан Президенті өз сөзінде АӨСШК идеясын БҰҰ Бас ассамблеясының 47-сессиясында жариялаған сәттен бері биыл 22 жыл және оның іс жүзіндегі қызметі басталғанына 12 жыл толатынын атап өтті. Сондай-ақ, ол елеулі жұмыстар атқарған Түркия тарапының Кеңестегі төрағалық еткені үшін алғысын білдірді.

	– Биылғы Саммиттің тарихтағы ең салиқалы жиын болуының символдық мәні бар. Ол 26 мүше-мемлекеттің, 7 байқаушы мемлекеттің, 4 халықаралық ұйымның, сондай-ақ Форум қонақтарының басын қосты. Бүгін Катар және Бангладеш АӨСШК-нің толыққанды мүшелігіне өтті. Олардың қосылуы Форумымыздың шекарасы мен географиясын айтарлықтай кеңейтті. Болашақта оған біздің құрлықтың өзге мемлекеттері де қосылады деп ойлаймыз, – деді Мемлекет басшысы.

	Нұрсұлтан Назарбаев жаңа қауіптер мен  сын-қатерлердің пайда болуына байланысты әлемдік құрылымдағы кейінгі кездері байқалып отырған түбегейлі өзгерістерге назар аударды.  

	– Бұл жағдай біздің Форумның қажеттілігін арттыра түседі, сондай-ақ бізден барынша ынтымақты болуды, АӨСШК мақсаттары мен міндеттерін сапалы жүзеге асыруды талап етеді. Әскери-саяси саладағы сенім шаралары тұжырымдамасын қабылдау әлі де маңызды деп санаймын. Лаңкестікті жою және өркениеттер арасындағы сұхбатқа ықпал ету туралы АӨСШК декларациясын қабылдау осы бағыттағы алғашқы бірлескен қадам болды. Қазақстан АӨСШК мен ШЫҰ арасында өзара түсіністік туралы меморандумға қол қойылуын құптайды, – деді Қазақстан Президенті.

	Мемлекет басшысы Азия халыққа мейірімділік пен бірлік құндылығын сіңіретін барлық дәстүрлі діндердің бесігі екенін атап өтті. Сонымен бірге Азия өңірі ядролық қаруы бар және өз әскери әлеуетін белсене артырып отырған мемлекеттер мейлінше көп шоғырланған аймақ болып саналады. Нұрсұлтан Назарбаев Қазақстанның қуаты жағынан әлемдегі төртінші ядролық арсеналдан өз еркімен бас тартып, Семей ядролық полигонын жапқанын, қазіргі кезде ядролық қаруға қарсы жаһандық қозғалысқа белсене атсалысып отырғанын еске салды.

	Қазақстан Президенті топтық ойлау үрдісінің сақталып отырғанына, елдер арасындағы қарым-қатынаста сенім мен ашықтықтың жетіспейтініне тоқталды.

	– Бұл бүкіл ядролық таратпау үдерісіне елеулі нұқсан келтіріп, соңғы он жылда, соның ішінде Ядролық қауіпсіздік жөніндегі жаһандық саммиттер аясында қол жеткен барлық жетістікті түгел жоққа шығаруы мүмкін. Нақ осы себептен мен Ядролық қарусыз бейбітшілікке қол жеткізу жөніндегі жалпыға ортақ декларация әзірлеуді және қабылдауды ұсындым. Мен бұл идеяның жақтаушысы болдым және солай болып қала беремін. Өңірлік ядросыз аймақтар аясын бұдан әрі кеңейту оны жүзеге асыруға жақсы негіз болады, – деді Мемлекет басшысы.   

	Нұрсұлтан Назарбаев осы айдың басында «ядролық бестік» мемлекеттері Орталық Азиядағы Ядролық қарусыз аймақ жөніндегі шартқа мүше елдерге негативтік кепілдік беру туралы хаттамаға қол қойғанын еске салды.

	– Бұл оқиға Орталық Азия өңірінің қауіпсіздігін нығайтумен қатар, жалпы жаһандық таратпау режімінде де маңызды белес болып отыр. Болашақта ядролық қарусыз мәртебесін алған өзге өңірлер үшін де осындай аймақ құрылады деп үміттенеміз, – деді Қазақстан Президенті.

	Сонымен бірге Мемлекет басшысы бейбіт атом энергетикасын дамыту кедейшілікті, жұмыссыздықты, азық-түлік қауіпсіздігін қамтамасыз ету мәселелерін шешу үшін маңызды екендігін айтты.

	Қазақстан Президенті қауіпсіздік тұрғысынан жіті назар аударуды қажет ететін салаларға назар аударды.

	 – Соның бірі – Ауғанстандағы ахуалды тұрақтандыру. Елдегі биліктің бейбіт жолмен ауысуындағы маңызды қадам болатын Ауғанстандағы президент сайлауының өткізілуін құптаймыз. Қазақстан халықаралық қоғамдастықтың Сириядағы жағдайды реттеуге күш-жігер жұмсап отырғанын қолдайды. Солтүстік Африка мен Таяу Шығыс мемлекеттеріндегі жағдайдың тезірек тұрақтандырылуын жақтаймыз. Украинадағы барлық мүдделі тараптарды ішкі саяси жағдайды тұрақтандыру мақсатындағы бейбіт диалогқа шақырамыз, – деді Мемлекет басшысы.

	Нұрсұлтан Назарбаев экономикалық ынтымақтастықты кеңейту АӨСШК қызметінің негізгі бағытының бірі екеніне тоқталды.

	– Бүгінде Азия – «әлемдік экономиканың локомотиві». Әлемнің экономикасы озық 20 елі тобына Азияның алты елі кіреді. АӨСШК мемлекеттері үлесіне әлемдік ІЖӨ-нің үштен бірі тиесілі. Біздің өңірдің экономикалық дамуын көбіне жаһандық трендтер айқындайды. Біз әлемдік экономикалық дағдарыстың жағымсыз салдарларын еңсеруде пәрменді шаралар қолдана алмаған бүгінгі G-8, G-20 форматтары мен өзге де бірлестіктерді білеміз. Сондықтан да мен 2012 жылы «G-GLOBAL» бастамасын көтердім. Бұл платформа әлемнің XXI ғасырдағы іргелі қағидаттарын қамтиды. «G-GLOBAL» жобасы жалпы әлемдік деңгейде де, өңірлік деңгейде де тиімді шешімдер іздестіруге септігін тигізеді, – деді Қазақстан Президенті.

	Мемлекет басшысы азық-түлік қауіпсіздігін қамтамасыз ету ең өзекті  мәселенің бірі болып отырғанын, ол үшін өңірдің барлық мемлекетінің кешенді күш-жігері қажеттігін, соның ішінде АӨСШК желісі бойынша азық-түлік өндірісіне байланысты нақты тетіктерді әзірлеу керектігін айтты.  

	Нұрсұлтан Назарбаев аграрлық сектор үшін де басқа салалар сияқты қолжетімді көлік жүйесін құрудың маңызы зор екенін және бұл үшін Ұлы Жібек жолын қайта жаңғыртудың қолайлы негіз болатынын атап өтті.

	– ҚХР төрағасы Си Цзиньпиннің Жібек жолының инфрақұрылымдық қорын құру идеясы аса маңызды мәнге ие. Қазақстан Азия құрлығының дәл орталығында орналасқандықтан, біз Жібек жолы жобасының штаб-пәтерін Алматыға көшіру туралы ұсыныс жасағымыз келеді. Ол Азия мен Еуропа мемлекеттерін жалғай отырып, әлемдегі мейлінше ірі көлік жүйесіне айналады, – деді Мемлекет басшысы.

	Қазақстан Президенті әлемдік экономиканың өсуімен бірге заманауи технологиялар мен энергетикалық ресурстарға қолжетімділік мәселесі барған сайын өзекті болып келе жатқанына назар аударды.

	– Азия елдеріндегі энергия ресурстары импорты 2020 жылға қарай 80%-ға жетеді. Бұл сұраныстар әлемдік энергия ресурстары нарығындағы елеулі қатысушы болып саналатын елдер секілді өңірдің үдемелі дамуына Қазақстанның қосатын үлесін айқындайды. Сонымен бір мезгілде балама энергия көздерін дамыту және экологиялық таза технологияларды әзірлеу мәселесі алдыңғы орынға шығады. 2017 жылы Астанада «Болашақтың энергиясы» тақырыбымен «ЕХРО» халықаралық көрмесі өтетінін еске салды. АӨСШК-ға мүше-мемлекеттерді көрме жұмысына барынша белсене қатысуға шақырамыз, – деді Қазақстан Президенті.

	Қазақстан Президенті кез келген елдің интеграциялық таңдауы – халықтың әл-ауқаты мәселесі екенін атай отырып, экономикалық интеграция үрдістерінің маңыздылығына тоқталды.

	– Қазақстан Еуразиялық экономикалық одақты Ресей және Беларуспен бірге нақ осы тұрғыдан құрады. Еуразиялық одақ Азия мен Еуропаның арасындағы сауда-экономикалық байланыстарды нығайтатын дәнекерлік көпірге айналады, – деді Нұрсұлтан Назарбаев.

	Нұрсұлтан Назарбаев АӨСШК базасында Азиядағы қауіпсіздік және даму жөніндегі ұйым (АҚДҰ) құру қажеттігіне сенімді екенін білдірді.

	– Ол ЕҚЫҰ-ға сындарлы бәсекелес болуы тиіс. Өзара ынтымақтастық пен өзара түсіністік болмайынша, шығыс дәстүрлері мен құндылықтарын ескермейінше, Батыс Шығыстан тысқары, орнықты дами алмайды, – деді Мемлекет басшысы.

	Нұрсұлтан Назарбаев әлемде алты жыл бұрын басталған жаһандық дағдарыс әлі күнге дейін еңсерілмегенін, ол қаржы-экономикалық саланы ғана емес, әлеуметтік-саяси және мәдени-рухани саланы да қамтып, ұлғайып келе жатқанын айтты.  

	–  Бұл – жүйелі сипаттағы, бүкіл өркениетке ортақ дағдарыс. Сондықтан бізге, Азия елдеріне құрлықты бейбіт түрде өркендетумен өзіміз айналысу қажет. АҚДҰ бұл үдерістегі маңызды құрылымға айнала алар еді. АӨСШК-ге мүше мемлекеттер басшыларын осы мәселенің шешімін кейінге қалдырмауға шақырамын, – деді Қазақстан Президенті.

	Соңында Мемлекет басшысы достықтың негізі болып саналатын өзара сенім болашақ халықаралық ұйымның негізгі ұстынының біріне айналуы мүмкін екенін айтты.

	Саммитте сөз сөйлеушілер АӨСШК-ні құрудың бастамашысы Нұрсұлтан Назарбаевқа алғыстарын айтып, ұйымның өңір елдері арасындағы көпқырлы өзара ықпалдастықты қамтамасыз етудегі тиімділігі жоғары екенін атап көрсетті.

	Саммит барысында Қытай Халық Республикасы Түркия Республикасынан АӨСШК-ге 2014-2016 жылдардағы төрағалықты қабылдап алды.

	 

	 






///КІРІСПЕ
Еліміз жаңа тарихи кезеңге аяқ басты. Мен жыл басындағы халыққа Жолдауымда Қазақстанның үшінші жаңғыруы басталғанын жарияладым.
Осылайша, біз қайта түлеудің айрықша маңыз­ды екі процесі – саяси реформа мен эко­номи­калық жаңғыруды қолға алдық.
Біздің мақсатымыз айқын, бағытымыз белгілі, ол – әлемдегі ең дамыған 30 елдің қатарына қосылу.
Аталған екі жаңғыру процесінің де нақты мақ­сат-міндеттері, басымдықтары мен оған жет­кізетін жолдары бар. Мен көздеген жұмыс­тары­мыздың бәрі дер уақытында және барынша тиімді жүзеге асарына сенімдімін. Бірақ, ойлағанымыз орындалу үшін мұның өзі жеткіліксіз.
Мақсатқа жету үшін біздің санамыз ісімізден озып жүруі, яғни одан бұрын жаңғырып оты­руы тиіс. Бұл саяси және экономикалық жаң­ғыру­ларды толықтырып қана қоймай, олардың өзегіне айналады.
Рухани жаңғыру тек бүгін басталатын жұмыс емес.
Біз Тәуелсіздік кезеңінде бұл бағытта бірнеше ауқымды іс атқардық.
2004 жылы «Мәдени мұра» бағдарламасы аясында Қазақстан аумағындағы тарихи-мәдени ескерткіштер мен нысандарды жаңғырттық.
2013 жылы «Халық – тарих толқынында» бағ­дарламасы арқылы әлемнің ең белді архивтерінен төл тарихымызға қатысты құжаттарды жүйелі түрде жинап, зерттедік.
Енді осының бәрінен де ауқымды және іргелі жұмыстарды бастағалы отырмыз.
Мен еліміз мықты, әрі жауапкершілігі жоғары Біртұтас Ұлт болу үшін болашаққа қа­лай қадам басатынымыз және бұқаралық сана­­ны қалай өзгертетініміз туралы көзқарас­тарым­ды ортаға салуды жөн көрдім.
І. ХХІ ҒАСЫРДАҒЫ ҰЛТТЫҚ САНА ТУРАЛЫ
Күллі жер жүзі біздің көз алдымызда өзгеруде. Әлемде бағыты әлі бұлыңғыр, жаңа тарихи кезең басталды. Күн санап өзгеріп жатқан дүбірлі дүниеде сана-сезіміміз бен дүниетанымымызға әбден сіңіп қалған таптаурын қағидалардан арыл­масақ, көш басындағы елдермен тереземізді теңеп, иық түйістіру мүмкін емес. Өзгеру үшін өзімізді мықтап қолға алып, заман ағымына икемделу арқылы жаңа дәуірдің жағымды жақтарын бойға сіңіруіміз керек.
ХХ ғасырдағы батыстық жаңғыру үлгісінің бүгінгі заманның болмысына сай келмеуінің сыры неде? Меніңше, басты кемшілігі – олардың өздеріне ғана тән қалыбы мен тәжірибесін басқа халықтар мен өркениеттердің ерекшеліктерін ескермей, бәріне жаппай еріксіз таңуында. Әжептәуір жаңғырған қоғамның өзінің тамыры тарихының тереңінен бас­тау алатын рухани коды болады.
Жаңа тұрпатты жаңғырудың ең басты шарты – сол ұлттық кодыңды сақтай білу. Онсыз жаңғыру дегеніңіздің құр жаңғырыққа айналуы оп-оңай.
Бірақ, ұлттық кодымды сақтаймын деп бойыңдағы жақсы мен жаманның бәрін, яғни болашаққа сенімді нығайтып, алға бастайтын қасиеттерді де, кежегесі кері тартып тұратын, аяқтан шалатын әдеттерді де ұлттық сананың аясында сүрлеп қоюға болмайтыны айдан анық.
Жаңғыру атаулы бұрынғыдай тарихи тәжірибе мен ұлттық дәстүрлерге шекеден қарамауға тиіс. Керісінше, замана сынынан сүрінбей өткен озық  дәстүрлерді табысты жаңғырудың маңызды алғышарттарына айналдыра білу қажет. Егер жаңғыру елдің ұлттық-рухани тамырынан нәр ала алмаса, ол адасуға бастайды.
Сонымен бірге, рухани жаңғыру ұлттық сананың түрлі полюстерін қиыннан қиыс­ты­рып, жарастыра алатын құдіретімен маңызды.
Бұл – тарлан тарихтың, жасампаз бүгінгі күн мен жарқын болашақтың көкжиектерін үйле­сімді сабақтастыратын ұлт жадының тұғыр­намасы.  
Мен халқымның тағылымы мол тарихы мен ерте заманнан арқауы үзілмеген ұлттық салт-дәстүрлерін алдағы өркендеудің берік діңі ете оты­рып, әрбір қадамын нық басуын, болашаққа сенім­мен бет алуын қалаймын.
Бұл ретте, тұтас қоғамның және әрбір қа­зақ­стан­дықтың санасын жаңғыртудың бір­неше бағы­тын атап өтер едім.
1. Бәсекелік қабілет
Қазіргі таңда жеке адам ғана емес, тұтас халық­тың өзі бәсекелік қабілетін арттырса ғана та­быс­қа жетуге мүмкіндік алады.
Бәсекелік қабілет дегеніміз – ұлттың аймақтық немесе жаһандық нарықта бағасы, я болмаса сапасы жөнінен өзгелерден ұтымды дүние ұсы­на алуы. Бұл материалдық өнім ғана емес, соны­мен бірге, білім, қызмет, зияткерлік өнім немесе сапалы еңбек ресурстары болуы мүмкін.
Болашақта ұлттың табысты болуы оның табиғи байлығымен емес, адамдарының бәсекелік қа­бі­летімен айқындалады. Сондықтан, әрбір қазақ­стандық, сол арқылы тұтас ұлт ХХІ ғасырға лайықты қасиеттерге ие болуы керек. Мысалы,  ком­пьютерлік сауаттылық, шет тілдерін білу, мә­дени ашықтық сияқты факторлар әркімнің алға басуына сөзсіз қажетті алғышарттардың сана­тында.
Сол себепті, «Цифрлы Қазақстан», «Үш тілде білім беру», «Мәдени және конфессияаралық келісім» сияқты бағдарламалар – ұлтымызды, яғни барша қазақстандықтарды ХХІ ғасырдың талаптарына даярлаудың қамы.
2. Прагматизм
Қанымызға сіңген көптеген дағдылар мен таптаурын болған қасаң қағидаларды өзгерт­пейінше, біздің толыққанды жаңғы­руымыз мүмкін емес.
Төл тарихымызға, бабаларымыздың өмір салтына бір сәт үңіліп көрсек, шынайы прагматизмнің талай жарқын үлгілерін табуға болады.
Халқымыз ғасырлар бойы туған жердің табиғатын көздің қарашығындай сақтап, оның байлығын үнемді, әрі орынды жұмсайтын теңдесі жоқ экологиялық өмір салтын ұстанып келді.
Тек өткен ғасырдың ортасында, небәрі бірнеше жыл ішінде миллиондаған гектар даламыз аяусыз жыртылды. Бағзы замандардан бері ұрпақтан ұрпаққа жалғасып келген ұлттық прагматизм санаулы жылда адам танымастай өзгеріп, ас та төк ысырапшылдыққа ұласты. Соның кесірінен, Жер-Ана жаратылғаннан бері шөбінің басы тұлпарлардың тұяғымен ғана тапталған даланың барлық құнары құрдымға кетті. Түгін тартсаң майы шығатын мыңдаған гектар миялы жерлеріміз экологиялық апат аймақтарына, Арал теңізі аңқасы кепкен қу медиен шөлге айналды.
Осының бәрі – жерге аса немқұрайлы қараудың ащы мысалы.
Біз жаңғыру жолында бабалардан мирас болып, қанымызға сіңген, бүгінде тамырымызда бүлкілдеп жатқан ізгі қасиеттерді қайта түлетуіміз керек.
Прагматизм – өзіңнің ұлттық және жеке байлығыңды нақты білу, оны үнемді пайдаланып, соған сәйкес болашағыңды жоспарлай алу, ысырапшылдық пен астамшылыққа, даңғойлық пен кердеңдікке жол бермеу деген сөз. Қазіргі қоғамда шынайы мәдениеттің белгісі – орынсыз сән-салтанат емес. Керісінше, ұстамдылық, қанағатшылдық пен қарапайымдылық, үнемшілдік пен орынды пайдалану көргенділікті көрсетеді.
Нақты мақсатқа жетуге, білім алуға, саламатты өмір салтын ұстануға, кәсіби тұрғыдан жетілуге басымдық бере отырып, осы жолда әр нәрсені ұтымды пайдалану – мінез-құлықтың прагматизмі деген осы.
Бұл – заманауи әлемдегі бірден-бір табысты үлгі. Ұлт немесе жеке адам нақты бір межеге бет түзеп, соған мақсатты түрде ұмтылмаса, ертең іске аспақ түгілі, елді құрдымға бастайтын популистік идеологиялар пайда болады.
Өкінішке қарай, тарихта тұтас ұлттардың ешқашан орындалмайтын елес идеологияларға шырмалып, ақыры су түбіне кеткені туралы мысалдар аз емес. Өткен ғасырдың басты үш идео­логиясы – коммунизм, фашизм және либерализм біздің көз алдымызда күйреді.
Бүгінде радикалды идеологиялар ғасыры келмеске кетті. Енді айқын, түсінікті және болашаққа жіті көз тіккен бағдарлар керек. Адамның да, тұтас ұлттың да нақты мақсатқа жетуін көздейтін осындай бағдарлар ғана дамудың көгіне темірқазық бола алады. Ең бастысы, олар елдің мүмкіндіктері мен шама-шарқын мұқият ескеруге тиіс.
Яғни, реализм мен прагматизм ғана таяу онжылдықтардың ұраны болуға жарайды.
3. Ұлттық бірегейлікті сақтау
Ұлттық жаңғыру деген ұғымның өзі ұлттық сананың кемелденуін білдіреді.
Оның екі қыры бар.
Біріншіден, ұлттық сана-сезімнің көкжиегін кеңейту.
Екіншіден, ұлттық болмыстың өзегін сақтай отырып, оның бірқатар сипаттарын өзгерту.
Қазір салтанат құрып тұрған жаңғыру үлгіле­рі­нің қандай қатері болуы мүмкін?
Қатер жаңғыруды әркімнің ұлттық даму үлгі­сін бәріне ортақ, әмбебап үлгіге алмастыру ре­тінде қарастыруда болып отыр. Алайда, өмірдің өзі бұл пайымның түбірімен қате екенін көрсетіп берді. Іс жүзінде әрбір өңір мен әрбір мемлекет өзінің дербес даму үлгісін қалыптастыруда.
Ұлттық салт-дәстүрлеріміз, тіліміз бен музыкамыз, әдебиетіміз, жоралғыларымыз, бір сөзбен айтқанда ұлттық рухымыз бойымызда мәңгі қалуға тиіс.
Абайдың даналығы, Әуезовтің ғұламалығы, Жамбылдың жырлары мен Құрманғазының күй­лері, ғасырлар қойнауынан жеткен бабалар үні – бұлар біздің рухани мәдениетіміздің бір парасы ғана.
Сонымен бірге, жаңғыру ұғымының өзі мей­лін­ше көнерген, жаһандық әлеммен қабыспайтын кейбір дағдылар мен әдеттерден арылу дегенді білдіреді.
Мысалы, жершілдікті алайық. Әрине, туған жердің тарихын білген және оны мақтан еткен дұрыс. Бірақ, одан да маңыздырақ мәселені – өзіңнің біртұтас ұлы ұлттың перзенті екеніңді ұмытуға әсте  болмайды.
Біз әркім жеке басының қандай да бір іске қос­қан үлесі мен кәсіби біліктілігіне қарап баға­ланатын меритократиялық қоғам құрып жатырмыз. Бұл жүйе жең ұшынан жалғасқан тамыр-таныстықты көтермейді.
Осының бәрін егжей-тегжейлі айтып отыр­ғандағы мақсатым – бойымыздағы жақсы мен жаманды санамалап, теру емес. Мен қазақ­стан­дық­­тардың ешқашан бұлжымайтын екі ережені түсініп, байыбына барғанын қалаймын.
Біріншісі – ұлттық код, ұлттық мәдениет сақталмаса, ешқандай жаңғыру болмайды.
Екіншісі – алға басу үшін ұлттың дамуына кедергі болатын өткеннің кертартпа тұстарынан бас тарту керек.
4. Білімнің салтанат құруы
Білімді, көзі ашық, көкірегі ояу болуға ұмтылу – біздің қанымызда бар қасиет.
Тәуелсіздік жылдарында қыруар жұмыс жасалды. Біз он мыңдаған жасты әлемнің маң­дайалды университеттерінде оқытып, дайын­дадық. Бұл жұмыс өткен ғасырдың тоқсаныншы жыл­дарының басында қолға алынған «Болашақ» бағдар­ламасынан басталды. Елімізде өте жоғары деңгей­дегі бірқатар университеттер ашылды, зият­керлік мектептер жүйесі қалыптасты. Басқа да көптеген іс тындырылды.
Дегенмен, білімнің салтанаты жалпыға ор­тақ болуға тиіс. Оның айқын да, бұлтартпас себеп­­тері бар. Технологиялық революцияның беталы­­сына қарасақ, таяу онжылдық уақыт­та қазір­гі кәсіптердің жартысы жойылып кетеді.
Экономиканың кәсіптік сипаты бұрын-соңды ешбір дәуірде мұншама жедел өзгермеген.
Біз бүгінгі жаңа атаулы ертең-ақ ескіге айналатын, жүрісі жылдам дәуірге аяқ бастық. Бұл жағ­дайда кәсібін неғұрлым қиналмай, жеңіл өзгер­туге қабілетті, аса білімдар адамдар ғана табысқа жетеді.
Осыны бек түсінгендіктен, біз білімге бөлі­нетін бюджет шығыстарының үлесі жөнінен әлем­дегі ең алдыңғы қатарлы елдердің санаты­на қосылып отырмыз.
Табысты болудың ең іргелі, басты факторы білім екенін әркім терең түсінуі керек. Жас­тары­мыз басымдық беретін межелердің қатар­ында білім әрдайым бірінші орында тұруы шарт. Себебі, құндылықтар жүйесінде білімді бәрінен биік қоятын ұлт қана табысқа жетеді.
5. Қазақстанның революциялық емес, эволюциялық дамуы
Биыл Еуразия құрлығының ұлан-ғайыр ау­ма­ғын астаң-кестең еткен 1917 жылдың қазан айын­дағы оқиғаға 100 жыл толады.
Күллі ХХ ғасыр революциялық сілкі­ніс­терге толы болды. Бұл осы аумақтағы барша ұлт­­­тар­ға мейлінше әсер етіп, бүкіл болмысын өзгерт­ті.
Әрбір жұрт тарихтан өзінше тағылым алады, бұл – әркімнің өз еркіндегі шаруа.
Біреуге өзіңнің көзқарасыңды еріксіз таңуға ешқашан болмайды. Бізге тарих туралы өздерінің субъективті пайымдарын тықпалауға да еш­кім­нің қақысы жоқ.
Өткен ХХ ғасыр халқымыз үшін қасіретке то­лы, зобалаң да зұлмат ғасыр болды.
Біріншіден, ұлттық дамудың көнеден жалғасып келе жатқан өзімізге ғана тән жолы біржола күйретіліп, қоғамдық құрылымның бізге жат үлгісі еріксіз таңылды.
Екіншіден, ұлтымызға адам айтқысыз демо­графиялық соққы жасалды. Оның жарасы бір ғасырдан бері әлі жазылмай келеді.
Үшіншіден, қазақтың тілі мен мәдениеті құр­дымға кете жаздады.
Төртіншіден, еліміздің көптеген өңірлері эко­ло­гиялық апат аймақтарына айналды.
Әрине, тарих тек ақтаңдақтардан тұрмайды.
ХХ ғасыр Қазақстанға бірқатар игіліктерін де берді.
Индустрияландыруды, әлеуметтік және өнді­рістік инфрақұрылымдардың құрылуын, жаңа ин­теллигенцияның қалыптасуын осыған жат­қызуға болады.
Бұл кезеңде елімізде белгілі бір  жаңғыру болды. Бірақ, бұл – ұлттың емес, аумақтың жаң­ғы­руы еді.
Біз тарихтың сабағын айқын түсінуіміз керек. Революциялар дәуірі әлі біткен жоқ. Тек оның формасы мен  мазмұны түбегейлі өзгерді.
Біздің кешегі тарихымыз бұлтартпас бір ақи­қатқа – эволюциялық даму ғана ұлттың өр­кен­деуіне мүмкіндік беретініне көзімізді жеткізді.
Бұдан сабақ ала білмесек, тағы да тарихтың темір қақпанына түсеміз. Ендеше, эволюциялық даму қағидасы әрбір қазақстандықтың жеке басының дербес бағдарына айналуға тиіс.
Бірақ, қоғамның эволюциялық дамуы қағида ретінде мәңгі тұмшаланудың синонимі емес.
Сол себепті, тарихтың ащы сабағын түсініп қана қоймай, өзіміз күнде көріп жүрген қазіргі құбылыстардан ой түйіп,  болашақтың беталысына қарап, пайым жасай білу де айрықша маңызды.
Бүгінде революциялар өңін өзгертіп, ұлттық, діни, мәдени, сепаратистік перде жамылды. Бірақ, бәрі де, түптеп келгенде, қантөгіспен, эко­номикалық күйреумен аяқталатынын көріп отырмыз.
Сондықтан, әлемдегі оқиғаларды ой елегінен өткізіп, қорытынды жасау – қоғамның да, саяси партиялар мен қозғалыстардың да, білім беру жүйе­сінің де ауқымды дүниетанымдық, рухани жұ­мысының бір бөлігі.
6. Сананың ашықтығы
Көптеген проблема әлемнің қарқынды өзгеріп жатқанына қарамастан, бұқаралық сана-сезімнің «от басы, ошақ қасы» аясында қалуынан туындайды.
Бір қарағанда, жер жүзіндегі миллиардтан астам адам өзінің туған тілімен қатар, кәсіби байланыс құралы ретінде жапатармағай оқып жатқан ағылшын тілін біздің де жаппай және жедел үйренуіміз керектігі еш дәлелдеуді қажет етпей­тіндей.
Еуропалық Одақтың 400 миллионнан астам тұрғыны ана тілдері – неміс, француз, испан, итальян немесе басқа да тілдерді  сыйламай ма? Әлде 100 миллиондаған қытай мен индонезиялықтар, малайлар ағылшын тілін еріккеннен үйреніп жатыр ма?
Бұл – бәзбіреулердің әншейін қалауы емес, жа­һандық әлемге еркін кірігіп, жұмыс істеудің бас­ты шарты.  
Бірақ, мәселе бұған да тіреліп тұрған жоқ. Са­наның ашықтығы зерденің үш ерекшелігін біл­діреді.
Біріншіден, ол дүйім дүниеде, Жер шарының өзіңе қатысты аумағында және өз еліңнің айналасында не болып жатқанын түсінуге мүмкіндік береді.  
Екіншіден, ол жаңа технологияның ағыны алып келетін өзгерістердің бәріне дайын болу деген сөз. Таяудағы он жылда біздің өмір салтымыз: жұмыс, тұрмыс, демалыс, баспана, адами қатынас тәсілдері, қысқасы, барлығы түбегейлі өзгереді. Біз бұған да дайын болуымыз керек.
Үшіншіден, бұл – өзгелердің тәжірибесін алып, ең озық жетістіктерін бойға сіңіру мүмкіндігі. Азиядағы екі ұлы держава – Жапония мен Қы­тай­дың бүгінгі келбеті – осы мүмкіндіктерді тиімді пай­даланудың нағыз үлгісі.
«Өзімдікі ғана таңсық, өзгенікі – қаңсық» деп кері тартпай, ашық болу, басқалардың ең озық жетістіктерін қабылдай білу, бұл – та­быстың кілті, әрі ашық зерденің басты көрсет­кіш­терінің бірі.
Егер қазақстандықтар жер жүзіне үйден шық­пай, терезеден телміріп отырып баға беретін болса, әлемде, құрлықта, тіпті іргедегі елдерде қандай дауыл соғып жатқанын көре алмайды.
Көкжиектің арғы жағында не болып жатқанын да біле алмайды. Тіпті, бірқатар ұстанымдарымызды түбегейлі қайта қарауға мәжбүрлейтін сыртқы ықпалдардың байыбына барып, түсіне де алмай қалады.
ІІ.  ТАЯУ ЖЫЛДАРДАҒЫ МІНДЕТТЕР
Қоғамдық сана жаңғырудың негізгі қағи­да­ларын қалыптастыруды ғана емес, сонымен бірге, біздің заман сынағына лайықты төтеп беруімізге қажетті нақты жобаларды жүзеге асыруымызды да талап етеді.
Осыған байланысты, мен алдағы жылдарда мықтап қолға алу қажет болатын бірнеше жобаны ұсынамын.
Біріншіден, қазақ тілін біртіндеп латын әліпбиіне көшіру жұмыстарын бастауымыз керек. Біз бұл мәселеге неғұрлым дәйектілік қажеттігін терең түсініп, байыппен қарап келеміз және оған кірісуге Тәуелсіздік алғаннан бері мұқият дайындалдық.  
Қазақ тілінің әліпбиі тым тереңнен тамыр тартатынын білесіздер.  
VI-VII ғасырлар – ерте орта ғасыр кезеңі. Бұл уақытта Еуразия құрлығында ғылымға «Орхон-Енисей жазулары» деген атаумен танылған көне түркілердің руникалық жазуы пайда болып, қол­данылды.
Бұл адамзат тарихындағы ең көне әліпбилердің бірі ретінде белгілі.
V-XV ғасырларда түркі тілі Еуразия құрлы­ғының аса ауқымды бөлігінде ұлтаралық қатынас тілі болды.  
Мәселен, Алтын Орданың бүкіл ресми құ­жат­тары мен халықаралық хат-хабарлары негізінен ортағасырлық түркі тілінде жазылып келді.
Халқымыз Ислам дінін қабылдаған соң руни­калық жазулар біртіндеп ысырылып, араб тілі мен араб әліпбиі тарала бастады.
Х ғасырдан ХХ ғасырға дейін, 900 жыл бойы Қазақстан аумағында араб әліпбиі қолданылды.
1929 жылғы 7 тамызда КСРО Орталық Атқару Комитеті мен КСРО Халық Ко­мис­сар­лары Кеңесінің Президиумы латындан­дырылған жаңа әліпби – «Біртұтас түркі ал­фавитін» енгізу туралы қаулы қабылдады.
Латын әліпбиінің негізінде жасалған жазу үлгісі 1929 жылдан 1940 жылға дейін қолданылып, кейін кириллицаға ауыстырылды.
1940 жылғы 13 қарашада «Қазақ жазуын латындандырылған әліпбиден орыс графикасы негізіндегі жаңа әліпбиге көшіру туралы» заң қабылданды.
Осылайша, қазақ тілінің әліпбиін өзгерту тарихы негізінен нақты саяси себептермен айқын­далып келді.
Мен 2012 жылғы желтоқсан айында жария еткен «Қазақстан-2050» Стратегиясында «2025 жыл­дан бастап латын әліпбиіне көшуге кірісуіміз керектігін» мәлімдедім.
Бұл – сол кезден барлық салаларда біз латын қар­піне көшуді бастаймыз деген сөз.  
Яғни, 2025 жылға қарай іс қағаздарын, мерзімді баспасөзді, оқулықтарды, бәрін де латын әліп­биімен басып шығара бастауға тиіспіз.  
Ол кезең де таяп қалды, сондықтан біз уақыт ұттырмай, бұл жұмысты осы бастан қолға алуымыз керек. Біз осынау ауқымды жұмысты бастауға қа­жетті дайындық жұмыстарына қазірден кірі­семіз. Үкімет қазақ тілін латын әліпбиіне көші­ру­дің нақты кестесін жасауы керек.
Латыншаға көшудің терең логикасы бар. Бұл қазіргі заманғы технологиялық орта­ның, ком­муникацияның, сондай-ақ, ХХІ ғасыр­дағы ғылы­ми және білім беру процесінің ерекше­лік­теріне байланысты.
Мектеп қабырғасында балаларымыз ағылшын тілін оқып, латын әріптерін онсыз да үйреніп жатыр. Сондықтан, жас буын үшін ешқандай қиындық, кедергілер болмақ емес.      
2017 жылдың аяғына дейін ғалымдардың көмегімен, барша қоғам өкілдерімен ақылдаса отырып, қазақ әліпбиінің жаңа графикадағы бірыңғай стандартты нұсқасын қабылдау керек. 2018 жылдан бастап жаңа әліпбиді үйрететін мамандарды және орта мектептерге арналған оқулықтарды дайындауға кірісуіміз қажет.  
Алдағы 2 жылда ұйымдастыру және әдістемелік жұмыстар жүргізілуге тиіс.
Әрине, жаңа әліпбиге бейімделу кезеңінде бел­гілі бір уақыт кириллица алфавиті де қол­даныла тұрады.  
Екіншіден, қоғамдық және гуманитарлық ғылымдар бойынша «Жаңа гуманитарлық білім. Қазақ тіліндегі 100 жаңа оқулық» жобасын қолға аламыз.
Оның мәні мынада:
1. Біз тарих, саясаттану, әлеуметтану, философия, психология, мәдениеттану және филология ғылымдары бойынша студенттерге толыққанды білім беруге қажетті барлық жағдайды жасауға тиіспіз. Гуманитарлық зиялы қауым өкілдері еліміздің жоғары оқу орындарындағы гума­нитарлық кафедраларды қайта қалпына келтіру арқылы мемлекеттің қолдауына ие болады. Бізге инженерлер мен дәрігерлер ғана емес, қазіргі заманды және болашақты терең түсіне алатын білімді адамдар да ауадай қажет.
2. Біз алдағы бірнеше жылда гуманитарлық білімнің барлық бағыттары бойынша әлемдегі ең жақсы 100 оқулықты әртүрлі тілдерден қазақ тіліне аударып, жастарға дүние жүзіндегі таң­даулы үлгілердің негізінде білім алуға мүмкіндік жасаймыз. 2018-2019 оқу жылының өзінде студенттерді осы оқулықтармен оқыта бастауға тиіспіз.
3. Ол үшін қазіргі аудармамен айналысатын құрылымдар негізінде мемлекеттік емес Ұлттық аударма бюросын құру керек. Ол Үкіметтің тапсырысы бойынша 2017 жылдың жазынан тиісті жұмыстарға кірісе бергені жөн.
Бұл бағдарлама арқылы неге қол жеткіземіз?  
Ең алдымен, жүз мыңдаған студентке жаңа сапалық деңгейде білім бере бастаймыз.
Бұл – білім саласындағы жаһандық бәсекеге не­ғұрлым бейімделген мамандарды даярлау деген сөз.    
Оған қоса, жаңа мамандар ашықтық, прагматизм мен бәсекелік қабілет сияқты сананы жаңғыртудың негізгі қағидаларын қо­ғам­да ор­нықтыратын басты күшке айналады. Осылайша, болашақтың негізі білім орда­ларының аудиторияларында қаланады.        
Біздің әлеуметтік және гуманитарлық біліміміз ұзақ жылдар бойы бір ғана ілімнің аясында шектеліп, дүниеге бір ғана көзқараспен қарауға мәжбүр болдық. Әлемнің үздік 100 оқулығының қазақ тілінде шығуы 5-6 жылдан кейін-ақ жемісін бере бастайды. Сол себепті, уақыт ұттырмай, ең заманауи, таңдаулы үлгілерді алып, олардың қазақ тіліндегі аудармасын жасауымыз керек.
Бұл – мемлекеттің міндеті.  
Үкімет мұны аудармашы мамандармен қамтамасыз ету, авторлық құқық, оқу-әдістемелік бағдарламалар мен профессорлық-оқытушылық құрамды белгілеу сияқты жайттарды ескере отырып, кешенді түрде шешуі керек.
Үшіншіден, Қазақ «Туған жерге туыңды тік» деп бекер айтпаған.
Патриотизм кіндік қаның тамған жеріңе, өскен ауылыңа, қалаң мен өңіріңе, яғни туған жеріңе деген сүйіспеншіліктен басталады.
Сол себепті, мен «Туған жер» бағдарламасын қолға алуды ұсынамын. Оның ауқымы ізінше оп-оңай кеңейіп, «Туған елге» ұласады.
Мәселен, «Ауылым – әнім» атты әнді  айтқанда, «Туған жерін сүйе алмаған, сүйе алар ма туған елін» деп шырқайтын едік қой. Бажайлап қарасақ, бұл – мағынасы өте терең сөздер.
Бағдарлама неге «Туған жер» деп аталады? Адам баласы – шексіз зерденің ғана емес, ғажайып сезімнің иесі. Туған жер – әркімнің шыр етіп жерге түскен, бауырында еңбектеп, қаз басқан қасиетті мекені, талай жанның өмір-бақи тұратын өлкесі. Оны қайда жүрсе де жүрегінің түбінде әлдилеп өтпейтін жан баласы болмайды.
Туған жерге, оның мәдениеті мен  салт-дәс­түрлеріне айрықша іңкәрлікпен атсалысу – шынайы патриотизмнің маңызды көріністерінің бірі.
Бұл кез келген халықты әншейін біріге салған қауым емес, шын мәніндегі ұлт ететін мәдени- генетикалық кодының негізі.
Біздің бабаларымыз ғасырлар бойы ұшқан құстың қанаты талып, жүгірген аңның тұяғы тозатын ұлан-ғайыр аумақты ғана қорғаған жоқ.
Олар ұлттың болашағын, келер ұрпағын, бізді қорғады. Сан тараптан сұқтанған жат жұртқа Атамекеннің қарыс қадамын да бермей, ұрпағына мирас етті.
Туған жерге деген сүйіспеншілік нені біл­діреді, жалпы, бағдарламаның мәні неде?
Бірінші, бұл білім беру саласында ауқымды өлкетану жұмыстарын жүргізуді, экологияны жақсартуға және елді мекендерді  абаттандыруға баса мән беруді, жергілікті деңгейдегі тарихи ескерткіштер мен мәдени нысандарды қалпына келтіруді көздейді.
Патриотизмнің ең жақсы үлгісі орта мектепте туған жердің тарихын оқудан көрініс тапса игі.
Туған жердің әрбір сайы мен қырқасы, тауы мен өзені тарихтан сыр шертеді. Әрбір жер атауының төркіні туралы талай-талай аңыздар мен әңгімелер бар. Әрбір өлкенің халқына суықта пана, ыстықта сая болған, есімдері ел есінде сақталған біртуар перзенттері бар. Осының бәрін жас ұрпақ біліп өсуге тиіс.
Екінші, басқа аймақтарға көшіп кетсе де туған жерлерін ұмытпай, оған қамқорлық жасағысы келген кәсіпкерлерді, шенеуніктерді, зиялы қауым өкілдері мен жастарды ұйымдастырып, қолдау керек. Бұл – қалыпты және шынайы патриоттық сезім, ол әркімде болуы мүмкін. Оған тыйым салмай, керісінше, ынталандыру керек.
Үшінші, жергілікті билік «Туған жер» бағ­дар­ла­масын жинақылықпен және жүйелі­лікпен қолға алуға тиіс.
Бұл жұмысты өз бетімен жіберуге болмайды, мұқият ойластырып, халыққа дұрыс түсіндіру қажет.
Туған жеріне көмек жасаған жандарды қолдап-құрметтеудің түрлі жолдарын табу керек.
Бұл жерде де көп жұмыс бар.  
Осы арқылы қалаларды көгалдандыруға, мектептерді компьютерлендіруге, жергілікті жо­ғары оқу орындарына демеушілік жасауға, музейлер мен галереялар қорын байыта түсуге болады.  
Қысқаша айтқанда, «Туған жер» бағдарламасы жалпыұлттық патриотизмнің нағыз өзегіне айналады.
Туған жерге деген сүйіспеншілік Туған елге – Қазақстанға деген патриоттық сезімге ұласады.
Төртіншіден, жергілікті нысандар мен елді мекендерге бағытталған «Туған жер» бағ­дар­ламасынан бөлек, біз халықтың санасына одан да маңыздырақ – жалпыұлттық қасиетті орындар ұғымын сіңіруіміз керек.
Ол үшін «Қазақстаның қасиетті рухани құндылықтары» немесе «Қазақстанның киелі жерлерінің географиясы» жобасы керек.
Әрбір халықтың, әрбір өркениеттің баршаға ортақ қасиетті жерлері болады, оны сол халықтың әрбір азаматы біледі.
Бұл – рухани дәстүрдің басты негіздерінің бірі.
Біз – ұлан-ғайыр жері мен аса бай рухани тарихы бар елміз. Ұлы Даланың көз жеткізгісіз кең-байтақ аумағы тарихта түрлі рөл атқарған. Бірақ, осынау рухани географиялық белдеуді мекен еткен халықтың тонның ішкі бауындай байланысы ешқашан үзілмеген.
Біз тарихымызда осынау көркем, рухани, қастерлі жерлеріміздің біртұтас желісін бұрын-соңды жасаған емеспіз.
Мәселе еліміздегі ескерткіштерді, ғимараттар мен көне қалаларды қалпына келтіруде тұрған жоқ.  
Идеяның түпкі төркіні Ұлытау төріндегі жәдігерлер кешенін, Қожа Ахмет Ясауи мав­золейін, Тараздың ежелгі ескерткіштерін, Бекет ата кесенесін, Алтайдағы көне қорымдар мен Жеті­судың киелі мекендерін және басқа да жерлер­ді өзара сабақтастыра отырып, ұлт жадында біртұтас кешен ретінде орнықтыруды меңзейді.
Мұның бәрі тұтаса келгенде халқымыздың ұлт­тық бірегейлігінің мызғымас негізін құрай­ды.
Біз жат идеологиялардың әсері туралы айтқанда, олардың артында басқа халықтардың белгілі бір құндылықтары мен мәдени символдары тұрғанын есте ұстауымыз керек.
Тиісінше, оларға өзіміздің ұлттық құн­ды­лықтарымыз арқылы ғана төтеп бере аламыз.
Қазақстанның қасиетті жерлерінің мәдени-географиялық белдеуі – неше ғасыр өтсе де бізді кез келген рухани жұтаңдықтан сақтап, аман алып шығатын символдық қалқанымыз әрі ұлттық мақтанышымыздың қайнар бұлағы.
Ол – ұлттық бірегейлік негіздерінің басты элементтерінің бірі. Сондықтан, мыңжылдық тарихымызда біз алғаш рет осындай ауқымды жобаны жасап, жүзеге асыруға тиіспіз.    
Биыл Үкімет жұртшылықпен ақылдаса отырып, жобаны әзірлеуі керек.  Онда үш мәселе қамтылғаны жөн. Нақтырақ айтқанда:
1. Аталған «Мәдени-географиялық бел­деу­дің» рөлі мен оған енетін орындар туралы әрбір қазақстандық білуі үшін оқу-ағарту дайындығын жүргізу қажет.
2. БАҚ осыдан туындайтын ұлттық ақпараттық жобалармен жүйелі түрде, мықтап айналысуы керек.
3. Ішкі және сыртқы мәдени туризм халқы­мыздың осы қастерлі мұраларына сүйенуге тиіс. Мәдени маңыздылығы тұрғысынан біздің Түр­­кістан немесе Алтай – ұлттық немесе құр­лықтық қана емес, жаһандық ауқымдағы құн­дылықтар.
Бесіншіден, заманауи әлемдегі бәсекелік қабілет – мәдениеттің де бәсекелік қабілеті деген сөз. АҚШ-тың «қырғи-қабақ соғыс» кезін­дегі табысының қомақты бөлігі Голливудтың енші­сінде.
Біз ХХІ ғасырдың жаһандық картасында ешкімге ұқсамайтын, дербес орны бар ұлт боламыз десек, «Жаһандағы заманауи қазақстандық мәдениет» жобасын іске асыруға тиіспіз.
Әлем бізді қара алтынмен немесе сыртқы сая­сат­тағы ірі бастамаларымызбен ғана емес, мәдени жетістіктерімізбен де тануы керек.
Бұл жоба нені көздейді?
Бірінші, отандық мәдениет БҰҰ-ның алты тілі – ағылшын, орыс, қытай, испан, араб және француз тілдерінде сөйлеуі үшін мақсатты ұстаным болуы шарт.
Екінші, ол бүгінгі қазақстандықтар жасаған және жасап жатқан заманауи мәдениет болуға тиіс.
Үшінші, мәдени қазыналарымызды әлем жұртшылығына таныстырудың мүлдем жаңа тәсілдерін ойластыру керек.  
Мәдени өнімдеріміз тек кітап түрінде емес, әртүрлі мультимедиалық тәсілдермен де шыққаны абзал.
Төртінші, бұған ауқымды мемлекеттік қол­дау жасалуы қажет. Сыртқы істер, Мәдениет және спорт, Ақпарат және коммуникациялар министр­ліктері жүйелі түрде, қоян-қолтық жұмыс істеуі керек.
Бесінші, бұл жұмыста шығармашылық зиялы қауым, оның ішінде Жазушылар одағы мен Ғылым академиясы, университеттер мен қоғамдық ұйымдар үлкен рөл атқаруға тиіс.
Біз заманауи мәдениетіміздің қандай өкіл­дері әлемдік аренаға жол тартуы керектігін анық­тап алуымыз керек.  
Ұлттық мәдениетіміздің озық үлгілерін ірік­теп алғаннан кейін шетелдерде оларды таныс­тыру рәсімдерін өткіземіз.  
2017 жыл жер жүзіне мәдениет саласындағы қай жетістіктерімізді көрсете алатынымызды ай­қындап алу тұрғысынан шешуші жыл болмақ. Содан соң бірегей бағдарламаны 5-7 жылда тың­ғылықты жүзеге асырамыз.  
Осылайша, мың жылдық тарихымызда төл мәдениетіміз тұңғыш рет әлемнің барлық құр­лық­тарына жол тартып, басты тілдерінде сөйлейтін болады.
Алтыншыдан, ұлт мақтанышы біздің бұрынғы өткен батыр бабаларымыз, данагөй билеріміз бен жырауларымыз ғана болмауға тиіс.
Мен бүгінгі замандастарымыздың жетіс­тік­терінің тарихына да назар аударуды ұсынамын.
Бұл идеяны «Қазақстандағы 100 жаңа есім» жобасы арқылы іске асырған жөн.  
Еліміздің Тәуелсіздік жылнамасы жазыла бастағанына небәрі 25 жыл болды. Бұл – тарих тұрғысынан қас қағым сәт десек те, еліміз үшін ғасырға бергісіз кезең. Әрине, жасалған жұмыстардың маңызы мен ауқымына ешбір күмән жоқ.
Дегенмен, осы қыруар істі атқарған, ел дамуына зор үлес қосқан азаматтардың өздері мен олардың табысқа жету тарихы әдетте құрғақ фактілер мен цифрлардың тасасында қалып қояды. Шын мәнінде, Қазақстанның әрбір жетістігінің артында алуан түрлі тағдырлар тұр.
«Қазақстандағы 100 жаңа есім» жобасы – Тәуелсіздік жылдарында табысқа жеткен, еліміздің әр өңірінде тұратын түрлі жастағы, сан алуан этнос өкілдерінің тарихы.
Жобада нақты адамдардың нақты тағдырлары мен өмірбаяндары арқылы бүгінгі, заманауи Қазақстанның келбеті көрініс табады.  
Біз «Жаныңда жүр жақсы адам» деген сөз­дің байыбына бара бермейміз. Шын мәнінде, Тәуел­сіздік дәуірінде өзінің еңбегімен, білімімен, өнері­мен озып шыққан қаншама замандастарымыз бар. Олардың жүріп өткен жолдары – кез келген статистикадан артық көрсеткіш.
Сондықтан, оларды телевизиялық деректі туындылардың кейіпкеріне айналдыруымыз керек. Жастар өмірге шынайы көзбен қарап, өз тағдырларына өздері иелік ете алатын азаматтар болуы үшін оларға үлгі ұсынуымыз керек.
Қазіргі медиамәдениетті суырыла сөйлейтін «шешендер» емес, өмірдің өзінен алынған шы­найы оқиғалар қалыптастырады. Мұндай оқи­ғаларды көрсету бұқаралық ақпарат құрал­дарының басты нысанасына айналуға тиіс.  
Бұл жоба үш мәселені шешуге бағытталғаны жөн.  
1. Ақылымен, қолымен, дарынымен за­манауи Қазақстанды жасап жатқан нақты адам­дар­ды қоғамға таныту.
2. Оларға ақпараттық қолдау жасап, танымал ету­­дің жаңа мультимедиалық алаңын қалып­тас­тыру.
3. «100 жаңа есім» жобасының өңірлік нұсқасын жасау. Ел-жұрт ұлтымыздың алтын қорына енетін тұлғаларды білуге тиіс.
ҚОРЫТЫНДЫ
Мемлекет пен ұлт құрыштан құйылып, қатып қалған дүние емес, үнемі дамып отыратын тірі ағза іспетті. Ол өмір сүру үшін заман ағымына саналы түрде бейімделуге қабілетті болуы керек.
Жаңа жаһандық үрдістер ешкімнен сұрамай, есік қақпастан бірден төрге озды. Сондықтан, заманға сәйкес жаңғыру міндеті барлық мемлекеттердің алдында тұр.
Сынаптай сырғыған уақыт ешкімді күтіп тұрмайды, жаңғыру да тарихтың өзі сияқты жал­ғаса беретін процесс.
Екі дәуір түйіскен өліара шақта Қазақстанға түбегейлі жаңғыру және жаңа идеялар арқылы болашағын баянды ете түсудің теңдессіз тарихи мүмкіндігі беріліп отыр.
Мен барша қазақстандықтар, әсіресе, жас ұрпақ жаңғыру жөніндегі осынау ұсыныстардың маңы­зын терең түсінеді деп сенемін.
Жаңа жағдайда жаңғыруға деген ішкі ұмтылыс – біздің дамуымыздың ең басты қағидасы. Өмір сүру үшін өзгере білу керек. Оған көнбегендер тарих­тың шаңына көміліп қала береді.

///
	Спорт сарайын аралау барысында Мемлекет басшысы бірегей кешенді көріп, сан алуан спорт түрлерімен шұғылданатын спортшылармен әңгімелесті және оларға табыс пен жаңа жеңістер тіледі.    

	 «Тараз – Арена» спорт сарайы 2,5 мың адамға арналған, облыс орталығы тұрғындарының 18 спорт түрімен шұғылдануларына мүмкіндіктер береді. Бес қабатты ғимаратта жалпы дене шынықтыру және атлетикалық дайындық жасау, спорт-бал билерімен, спорт ойындарымен (волейбол, баскетбол, шағын футбол, теннис) айналысатын 13 зал, бассейндер, боксшылар шаршы алаңдары бар.

	Кешеннің айналасында ашық футбол алаңы, волейбол және баскетбол алаңдары, теннис корттары жүйесі, 260 көлікке арналған автотұрақ салынған. Мүмкіндігі шектеулі адамдар үшін қолайлы пандустар және сүйеніп жүруге арналған таяныштар жүйесі орнатылған.  

	Спорт сарайы облыстық, республикалық және кәсіби деңгейдегі жоғары маңызы бар халықаралық спорттық-көпшілік іс-шаралар өткізуге ыңғайлы.

	7,5 гектар алаңды алып жатқан «Бәйтерек» шағын ауданында салынып жатқан спорт кешенінің құрылысы 2011 жылы басталған. Оның жұмысына 35-тен астам субмердігерлік компания, 360 жұмысшы тартылған, басым көпшілігі – жергілікті кадрлар. Жобаның құны – 4,87 млрд. теңге.



///
	 

	Сапар барысында өңірдің индустриялық, әлеуметтік және тарихи-мәдени нысандарында болу, сондай-ақ облыс жұртшылығы өкілдерімен кездесу өткізу жоспарланған.
///Әңгімелесу барысында тараптар екіжақты өзара іс-қимылдың өзекті мәселелерін талқылады.
Мемлекеттер көшбасшылары Қазақстан Президентінің Белградқа 2016 жылғы 23-25 тамыздағы ресми сапарының қорытындысы бойынша қол жеткізілген уағдаластықтардың іске асырылу барысына көңілдері толатынын айтты.
Т.Николич Нұрсұлтан Назарбаевтың басшылығымен Қазақстанда саяси және экономикалық жаңғырту бағытында жүзеге асырылып жатқан реформаларға жоғары баға берді.
Екі елдің президенттері Қазақстан мен Сербияның достық қарым-қатынасын одан әрі нығайтуға әзір екендігін білдірді.
Телефон арқылы сөйлесуге Сербия жағы бастамашы болды.
///
	 

	Қ.Келімбетов Ұлттық Банк қызметі, сондай-ақ елдің банк секторының қазіргі ахуалы мен одан әрі даму перспективалары туралы баяндады.

	Мемлекет басшысы әлемдік қаржы нарығындағы жағдайға байланысты туындап отыратын қатерлерге талдау жасау, негізгі макроэкономикалық көрсеткіштер мен валюта нарығындағы жағдайдың тұрақтылығын қамтамасыз ету қажеттігін атап өтті.

	Ұлттық Банк төрағасы ақша-несие саясатының негізгі өлшемдері болжамды шегінде сақталып отырғандығынан хабардар етті. Ол қаржы нарығында немесе оның жекелеген сегменттерінде қатерлер туындаған жағдайда Ұлттық Банк қолданылып отырған әдістерге икемді  түзетулер жасауға ниетті екенін жеткізді.

	Сондай-ақ, кездесу барысында Қ.Келімбетов 2013 жылғы қазан айының қорытындысы бойынша жылдық инфляция 4,9 % деңгейінде қалыптасқанын мәлімдеді. Жыл басынан бері елдің халықаралық резервтері Ұлттық қор активтерін қосқанда 7,3%-ға жетіп, 92,4 млрд. АҚШ долларына дейін ұлғайды.

	Бұған қоса, Ұлттық Банк төрағасы Мемлекет басшысының зейнетақы активтерін Бірыңғай зейнетақы жинақтаушы қорына беру жөніндегі тапсырмасының іске асырылуы туралы айтты. Бұл жұмыстың 2014 жылғы 1 сәуірге дейін аяқталатыны атап өтілді.

	Кездесу қорытындысында Мемлекет басшысы қаржы жүйесін тұрақтандыру және экономиканың даму қарқынын сақтауды қамтамасыз ету жөнінде бірқатар тапсырма берді.       


///Кездесу барысында Д.Қыдырәлі Мемлекет басшысына академияның қазіргі қызметі, жеткен жетістіктері мен алдағы кезеңге арналған жоспарлары туралы баяндады.
Қазақстан Президенті Түркі академиясының түркітілдес мемлекеттердің тарихы мен мәдениетін жан-жақты әрі терең зерттеу тұрғысындағы қызметі маңызды екеніне назар аударды. Нұрсұлтан Назарбаев жүргізілген зерттеулер нәтижесі түркі әлемінің рухани-мәдени мұрасын сақтау және танымал ету үшін зор мәнге ие екенін айтты.
Д.Қыдырәлі академия халықаралық мәртебе алып, ЮНЕСКО, ИСЕСКО сияқты жетекші халықаралық ұйымдармен байланыс орнатқанын мәлімдеді. Академия жыл бойы халықаралық конференциялар өткізіп, экспедициялар ұйымдастырды, сондай-ақ ғылыми-зерттеу еңбектерін жариялап, жалпы түркі тарихы туралы оқулық әзірледі. 

/// 
А.Меркель өз құттықтауында Қазақстан мен Германияны түрлі саладағы тығыз серіктестік біріктіретініне тоқталған.
«Халықаралық қоғамдастық үшін өзекті болып отырған сын-қатерлер жағдайында Қазақстан аса сындарлы рөл атқаруда. Елдеріміз арасындағы өзара сенімді және серіктестік қарым-қатынастарды арттыра түсу, сондай-ақ  Қазақстанда демократияны, құқықтық мемлекет және азаматтық қоғам қағидаттарын дамыту ісінде Сіз алдағы уақытта да Федеральды үкіметтің қолдауына сенім арта аласыз», – делінген жеделхатта.
Германия Федеральды канцлері Нұрсұлтан Назарбаевқа бақ-береке, мықты денсаулық және табыс тіледі.
 
/// 
В.Орбан Нұрсұлтан Назарбаевтың қайраткерлігі арқасында Қазақстан мойындалуға лайықты даму жолынан өткенін айтады.  
«Астанадағы таяуда өткен кездесуіміз дәлелдеп бергендей, соңғы жылдары біздің ынтымақтастығымыз барған сайын қарқын алып, стратегиялық серіктестік деңгейіне жеткені қуантады. Достық пен бауырластық біздің өзара табысты ықпалдастығымыздың кепілі болып келеді», – делінген жеделхатта.
Венгрия премьер-министрі Қазақстанда бастау алған стратегиялық даму бағдарламаларының жүзеге асырылуы үлгі алуға тұрарлық екеніне назар аударған.
«Сіздердің алдарыңызда өзге де ауқымды міндеттер тұр, соның қатарында Венгрия тиісті деңгейде атсалысатын «ЭКСПО-2017» халықаралық көрмесін ұйымдастыру мен өткізу мақсаты көзделген», – деді В.Орбан.
                            
///Қазақстан Президенті Қасым-Жомарт Тоқаев Корея Республикасының Президенті Мун Чже Иннің анасы Каң Хан Ок ханымның қайтыс болғаны туралы хабарды зор күйзеліспен қабылдады.
«Ардақты анаңыз Каң Хан Ок ханымның дүниеден озғаны туралы суыт хабарға орай, Сізге және жақындарыңызға көңіл айтып, орны толмас қайғыңызға ортақтасамын. Каң Хан Ок ханымның жарқын бейнесі мен ізгілікті істері туған-туыстарының, сондай-ақ көптеген отандастарының жүрегінде әрдайым сақталатынына сенімдімін», – делінген жеделхатта.
///Жиында Түркістан облысының Арыс қаласындағы қазіргі ахуал және еліміздің су қауіпсіздігін қамтамасыз ету мәселелері талқыланды.
Қауіпсіздік кеңесінің Төрағасы Арыс қаласында қаза болғандардың туыстары мен жақындарына көңіл айтты, сондай-ақ жарылыс салдарын жоюға атсалысып жатқан барлық құзырлы орган қызметкерлерінің және волонтерлердің қажырлы еңбегін ерекше атап өтті.   
– Соңғы ақпаратқа сәйкес, зардап шеккендердің саны 160-тан асты. Барша қазақстандықтар бірлігіміздің бекем екенін көрсетіп жатқанын атап өткім келеді. Еліміздің әр түкпірінен азаматтар алаңдаушылық білдіруде, түрлі ұйымдар мен кәсіпорындардың жұмыскерлері зардап шеккендерге көмек көрсету үшін бірігіп жатыр. Бір өңірдің басына түскен қиыншылық – бәрімізге ортақ мәселе. Біз халқымыздың ынтымағының арқасында барлық қиындықты еңсереміз. Барша қазақстандықтарға ризашылығымды білдіремін, – деді Елбасы.
Нұрсұлтан Назарбаев өңірде қалыпты жағдайды тезірек қалпына келтіру және тұрғындарға жан-жақты қолдау көрсету үшін мемлекет тарапынан барлық шаралар қолданылып жатқанын атап өтті.
Су қауіпсіздігін қамтамасыз ету мәселесі бойынша еліміздегі су ресурстарының және су шаруашылығы нысандарының жай-күйі талқыланды. Сондай-ақ, тұрғындар үшін таза ауызсудың қолжетімді болуына және суды үнемдеп пайдалану мәселелеріне ерекше назар аударылды.     
Отырыс қорытындысы бойынша Арыс қаласында жөндеу жұмыстарын жүргізу және азаматтардың тұрғылықты жеріне оралуын ұйымдастыру жөнінде нақты тапсырмалар берілді.  
Қазақстан Республикасының Тұңғыш Президенті – Елбасының
Баспасөз қызметі

///
	 

	Отырыста әлем мен өңірдегі геосаяси ахуалдың өзгеруі жағдайында Қазақстанның сыртқы саясат тұжырымдамасын іске асыру мәселелері қаралды. Ұлттық қауіпсіздік саласындағы жаңа қауіп-қатерлер мен тәуекелдер талқыланып, олардың алдын алу шаралары пысықталды.

	Қауіпсіздік Кеңесі отырысының қорытындысы бойынша тиісті мемлекеттік органдарға бірқатар нақты тапсырмалар берілді.

	Олардың орындалуын бақылау Қауіпсіздік Кеңесінің хатшылығына жүктелді. 


///Қасым-Жомарт Тоқаев Эмомали Рахмонға Қазақстан Тәуелсіздігінің 28 жылдығымен құттықтағаны үшін ризашылығын білдірді.
Әңгімелесу барысында Қазақстан мен Тәжікстан Президенттері барлық сала бойынша екіжақты қатынастардың қарқынды дамып келе жатқанын ерекше атап өтті. Мемлекет басшысы екі елдің халықаралық аренада сындарлы ықпалдастық орнатқанын айтты.
Мемлекеттер басшылары өзара ынтымақтастықты одан әрі нығайту перспективаларын талқылай отырып, 2020 жылы Қазақстан астанасында кездесуге уағдаласты.
 
 
///Кездесу барысында Бас прокурор Қазақстан Президентіне қадағалаушы орган жұмыстарының қорытындылары, еліміздегі заңдылық пен құқықтық тәртіп жайында баяндады. Ғизат Нұрдәулетов Қазақстанда қылмыс деңгейінің төмендегенін атап өтті.
Президентке азаматтардың конституциялық құқықтарын қорғау шаралары, сондай-ақ, қылмысқа қарсы күрестің өзекті мәселелері және қылмыстық процеске цифрлық технологияны енгізу туралы мәлімет берілді.
Қасым-Жомарт Тоқаев қоғам өміріндегі барлық сала бойынша заң үстемдігін қамтамасыз ету жөнінде атқарылып жатқан жұмыстарды жалғастыру қажеттігін айтты.
Кездесу қорытындысы бойынша Мемлекет басшысы бірқатар нақты тапсырма берді. 
///Мемлекет басшысы Нұрсұлтан Назарбаев Түрік Республикасының Президентін ел Конституциясына өзгерістер енгізу жөніндегі бүкілхалықтық референдумның табысты өтуімен құттықтады.
«Референдум қорытындылары Түркия халқы арасындағы Сіздің жоғары беделіңіздің және халықаралық аренада еліңіздің тұғырын нығайтуға бағытталған саясатыңызға көрсеткен көпшіліктің қолдауының айқын дәлелі болып саналады. Сіздің басшылығыңызбен Түрік Республикасы өңірдегі тұрақтылықты сақтауға зор үлес қосатын, жаһандық саясатта елеулі орны бар ел, ынтымағы берік, зайырлы мемлекет болып қала беретініне сенімдімін.
Қазақстан мен Түркия арасында қалыптасқан тығыз ынтымақтастық екі ел халқының игілігі жолындағы өзара түсіністік негізінде жалғаса береді деп сенемін», – делінген жеделхатта.
Нұрсұлтан Назарбаев Түрік Республикасы Президентінің жауапты қызметте мол табысқа жетуіне, ал бауырлас түрік халқының одан әрі дамып, өсіп-өркендей беруіне тілектестік білдірді.
///Алматы қаласының әкімі Бақытжан Сағынтаев Мемлекет басшысы Қасым-Жомарт Тоқаевқа «Алматы – 2050» даму стратегиясының жобасын таныстырды.
Аталған бағдарлама бойынша Алматы қаласын әлеуметтік-экономикалық тұрғыдан дамыту, инвестиция тарту, жаңа жұмыс орындарын ашу, тұрғындардың тұрмысын жақсарту, қауіпсіз қала қалыптастыру, шаһардың шеткері аймақтарының инфрақұрылымын дамыту және басқа да көптеген маңызды мәселелер атқарылады. Сондай-ақ Алматы агломерациясы аумағының даму барысы да қарастырылған.
Қасым-Жомарт Тоқаев баспана кезегінде тұрған, Балалар үйінің 12 тәрбиеленушісіне пәтер кілттерін табыс етті.
– Баршаңызға жаңа қоныстарыңыз құтты болсын! Баспана мәселесі әрдайым мемлекеттің назарында болады. Еңбектеріңіз табысты болсын! – деді Мемлекет басшысы.
Жалпы Алматы қаласының «Көкқайнар» ықшам ауданында «Нұрлы жер» бағдарламасы бойынша баспанаға мұқтаж осындай 51 адамға тұрғын үй салынып жатыр.








///Мемлекет басшысы Қазақстанға ресми сапармен келген Чех Республикасы Депутаттар палатасының төрағасы Радек Вондрачекпен кездесті.
Тараптар Қазақстан мен Чехия арасындағы қатынастардың қазіргі ахуалы мен перспективаларын, атап айтқанда, Қазақстан – Еуропалық одақ, Орталық Азия – Еуропалық одақ және Орталық Азия – Вышеград төрттігі (Чехия, Польша, Венгрия және Словакия) сияқты көпжақты форматтағы ықпалдастық мәселелерін талқылады.
Мемлекет басшысы  Радек Вондрачекті Барқыт төңкерісінің 30 жылдығымен, Чехияның НАТО-ға кіруінің 20 жылдығымен және алдағы Республика күнімен құттықтады. Сондай-ақ Президент Қазақстанның Еуропалық одақтағы маңызды саяси әрі экономикалық серіктесі саналатын Чехиямен арадағы байланыстарды одан әрі дамыта беретінімізді атап өтті.
– Сіздің бұл сапарыңыз екі ел парламенттері арасындағы өзара іс-қимылдарды нығайту тұрғысынан ғана емес, сондай-ақ, екіжақты ынтымақтастыққа тың серпін беру мақсатында да өте маңызды, – деді Мемлекет басшысы.
Өз кезегінде чех саясаткері қонақжайлық көрсетіп, жылы қабылдағаны үшін Мемлекет басшысына алғыс білдіріп, елімізде жүзеге асырылып жатқан реформаларды жоғары бағалады.
– Чех Республикасының өкілі ретінде екі ел арасындағы ынтымақтастықтың достық және дәстүрлі рухта өрбіп, өте тығыз әрі терең қарым-қатынастың қалыптасқанын растауға мүмкіндік туғанына қуаныштымын,– деді  Радек Вондрачек.
 


///
	 

	Қазақстан Президенті көп адамның қазасына әкеп соқтырған Сантьяго-де-Компостела қаласы маңында болған теміржол апаты туралы жайсыз хабарды терең күйзеліспен қабылдағанын, сондай-ақ жеке өзінің және Қазақстан халқының атынан қайғырып көңіл айтатынын жеткізген.

	«Осы қиын сәтте, қымбатты досым, қаза тапқан және зардап шеккен жандардың туған-туыстары мен жақындарына менің көңіл айтуымды және қолдауымды жеткізуді сұраймын», – делінген жеделхатта.

	
	 
///Кездесуде Елбасыға Түркі академиясының қызметі және Қазақстан Президентінің тапсырмаларының орындалуы жөнінде есеп берілді.  
Д.Қыдырәлі Нұрсұлтан Назарбаевқа «Болашаққа бағдар: рухани жаңғыру» мақаласына қатысты Академия жұмысының перспективалары, сондай-ақ БҰҰ штаб-пәтерінде өткізілген халықаралық симпозиум мен «Ұлы дала» гуманитарлық форумының нәтижелері туралы баяндады.
Д.Қыдырәлінің мәліметі бойынша, Халықаралық Түркі академиясы Моңғолия аумағында археологиялық қазба жұмыстарын жүргізіп, оның барысында көне түркі заманының жаңа жәдігерліктері табылған.
Мемлекет басшысы кездесу қорытындысы бойынша Академия жұмысын жоғары бағалап, бірқатар нақты тапсырма берді.

///Кездесу барысында Вячеслав Ким мен Михаил Ломтадзе Қасым-Жомарт Тоқаевқа компанияның қазіргі жұмысы мен жетістіктері туралы айтты.
Президентке ірі жаһандық инвесторлардың Қазақстанға деген қызығушылығы артқаны жөнінде мәлімет берілді. Бұған Kaspi.kz акцияларының Лондон қор биржасына ашық түрде сәтті орналастырылуы себеп болды.
Сонымен қатар кездесуде қолма-қол ақшасыз төлем көлемінің өсуі және оның қолданылу аясын кеңейту, компанияның қатысуымен мемлекеттік цифрландыру жобаларын жүзеге асыру мәселелері талқыланды.
Кездесу қорытындысы бойынша мемлекеттік органдар мен Kaspi.kz компаниясының бірлескен жұмыстарының перспективалық бағыттары белгіленіп, Қазақстандағы қолма-қол ақшасыз төлемдерді дамытуға қатысты мәселелер нақтыланды.

///«Ақорда» резиденциясында Премьер-Министрдің, Президент Әкімшілігі басшылығының, Қауіпсіздік Кеңесі хатшысының, Бас прокурордың, Ұлттық қауіпсіздік комитеті төрағасының, Ішкі істер, Ақпарат және қоғамдық даму, Денсаулық сақтау министрлерінің қатысуымен Алматы әуежайы маңындағы жолаушылар ұшағының апатына байланысты шұғыл кеңес өтті.
Қасым-Жомарт Тоқаев Қазақстан халқының және жеке өзінің атынан қаза болған азаматтардың отбасылары мен жақындарына көңіл айтты. Жиынға қатысушылар қайтыс болғандарды бір минут үнсіздікпен еске алды.
Мемлекет басшысы Премьер-Министр Асқар Маминнің, Бас прокурор Ғизат Нұрдәулетовтің, Ішкі істер министрі Ерлан Тұрғымбаевтың және Денсаулық сақтау министрі Елжан Біртановтың есептерін тыңдады.
Қасым-Жомарт Тоқаев Үкіметке Алматы қаласы мен Алматы облысы әкімдіктерімен бірлесіп қаза болған азаматтардың отбасыларына 4 миллион теңге көлемінде материалдық көмек көрсетуді тапсырды. Қайтыс болғандардың жақындарына жан-жақты психологиялық және медициналық қолдау көрсетіледі. Сонымен қатар зардап шеккендердің барлығына қажетті көмек беріледі.
28 желтоқсанды жалпыұлттық аза тұту күні деп жариялаған Президент еліміздегі мемлекеттік туларды төмен түсіруге және барлық ойын-сауық шараларын тоқтатуға тапсырма берді.
Мемлекет басшысы кеңес барысында:
–  Ұшақ апатына соқтырған себептерді сапалы әрі объективті түрде тексеруге;
– «Қазақстанның авиациялық әкімшілігі» акционерлік қоғамын білікті мамандармен қамту жұмыстарын толық аяқтау шараларын қабылдауға;
– Қауіпсіздік талаптарына сәйкестендіру үшін барлық әуе компанияларының жұмыстары мен авиациялық инфрақұрылым нысандарын тексеруге тапсырма берді.
Бас прокуратура мен Ішкі істер министрлігіне қозғалған қылмыстық іс аясында ұшақ апатына соқтырған себептерді анықтау, кінәлілерді заңға сәйкес жауапкершілікке тарту, сондай-ақ, Алматы әуежайының аумағына жақын орналасқан жеке құрылыстардың заңдылығын зерттеу жөнінде шара қабылдауды тапсырды.
 


///
	 

	Қ.Келімбетов Ұлттық Банк қызметі, сондай-ақ елдің банк секторының қазіргі ахуалы мен одан әрі даму перспективалары туралы баяндады.

	Мемлекет басшысы әлемдік қаржы нарығындағы жағдайға байланысты туындап отыратын қатерлерге талдау жасау, негізгі макроэкономикалық көрсеткіштер мен валюта нарығындағы жағдайдың тұрақтылығын қамтамасыз ету қажеттігін атап өтті.

	Ұлттық Банк төрағасы ақша-несие саясатының негізгі өлшемдері болжамды шегінде сақталып отырғандығынан хабардар етті. Ол қаржы нарығында немесе оның жекелеген сегменттерінде қатерлер туындаған жағдайда Ұлттық Банк қолданылып отырған әдістерге икемді  түзетулер жасауға ниетті екенін жеткізді.

	Сондай-ақ, кездесу барысында Қ.Келімбетов 2013 жылғы қазан айының қорытындысы бойынша жылдық инфляция 4,9 % деңгейінде қалыптасқанын мәлімдеді. Жыл басынан бері елдің халықаралық резервтері Ұлттық қор активтерін қосқанда 7,3%-ға жетіп, 92,4 млрд. АҚШ долларына дейін ұлғайды.

	Бұған қоса, Ұлттық Банк төрағасы Мемлекет басшысының зейнетақы активтерін Бірыңғай зейнетақы жинақтаушы қорына беру жөніндегі тапсырмасының іске асырылуы туралы айтты. Бұл жұмыстың 2014 жылғы 1 сәуірге дейін аяқталатыны атап өтілді.

	Кездесу қорытындысында Мемлекет басшысы қаржы жүйесін тұрақтандыру және экономиканың даму қарқынын сақтауды қамтамасыз ету жөнінде бірқатар тапсырма берді.       


/// 
Әңгімелесу барысында Нұрсұлтан Назарбаевты ГФР-дың бұрынғы Федеральды канцлері туған күнімен құттықтап, денсаулық және жаңа табыстар тіледі.
Герхард Шредер Қазақстан қоғамының батыл да қарышты дамуы, кең ауқымды реформалар және ұлттың әл-ауқатының артуы Нұрсұлтан Назарбаевтың атымен байланысты екеніне назар аударған.
Телефон арқылы әңгімелесуге герман тарапы бастамашы болды.
/// 
Владимир Путин Нұрсұлтан Назарбаевты президенттік сайлаудағы жеңісімен құттықтады.
Мемлекеттер басшылары екіжақты ынтымақтастықтың кең ауқымды мәселелері мен Ұлы Отан соғысындағы Жеңістің 70 жылдығын мерекелеу қарсаңында Мәскеуде болатын кездесу жөнінде пікір алмасты.
Телефон арқылы сөйлесуге Ресей жағы бастамашылық етті. 
///Мемлекет басшысы кездесуде ҚХР Мемлекеттік кеңесінің бірінші вице-премьеріне сәттілік тілеп, екіжақты ынтымақтастықтың жоғары деңгейде екенін атап өтті.
– Қазақстан мен Қытай арасында серіктестіктің ерекше моделі қалыптасқан. Біз энергетикалық және басқа да салаларда ынтымақтастық орнатып отырмыз, – деді Қазақстан Президенті.
Нұрсұлтан Назарбаев ҚХР төрағасы Си Цзиньпиннің «Бір белдеу – бір жол» атты халықаралық форумға шақырғанына алғыс білдіріп, бұл іс-шараға қатысуға дайын екенін жеткізді.
– Алдымызда бізді көптеген бірлескен жұмыс күтіп тұр. «Бір белдеу – бір жол» форумына қатысу үшін Бейжіңге баратын сапарым барысында біз «Нұрлы жол» және «Жібек жолы экономикалық белдеуі» бағдарламаларын ұштастыру жолдарын жан-жақты талқылаймыз, – деді Мемлекет басшысы.
Чжан Гаоли ҚХР төрағасы Си Цзиньпиннің Қазақстан Президентіне жолдаған сәлемін жеткізіп, Ынтымақтастық жөніндегі комитет отырысы аясында жаңа уағдаластықтар жасалғанын атап өтті.
– Қытай Халық Республикасының төрағасы биылғы маусым айында «ЭКСПО-2017» халықаралық көрмесінің ашылуына және Шанхай ынтымақтастық ұйымының саммитіне қатысу үшін Қазақстанға келуді жоспарлап отыр. Сіздің басшылығыңызбен Қазақстанда экономиканың қарқынды дамуы жалғасуда, әлеуметтік тұрақтылық бар екені байқалады,  халықтың әл-ауқаты жақсарып келеді. Халықаралық аренада да Қазақстанның беделі артып отыр, – деді Чжан Гаоли.
ҚХР вице-премьері Қазақстанда жүзеге асырылып жатқан реформаларға қолдау білдіріп, Нұрсұлтан Назарбаевтың рухани жаңғыру жөніндегі таяудағы бастамаларының маңыздылығына тоқталып өтті.
Кездесу соңында Қазақстан Президенті еліміздегі өзгерістердің іске асырылуына қолдау көрсеткені үшін ҚХР басшылығына алғыс білдіріп, сауда және экономика саласы бойынша екі ел арасындағы байланыстар нығая түседі деп үміттенетінін жеткізді.

///
	 

	Сапар барысында  бірқатар нысандарды аралап, өңірдің кәсіпкерлерімен және жұртшылық өкілдерімен кездесу жоспарлануда.
/// 
Абу Дабидың мұрагер ханзадасы Мемлекет басшысын туған күнімен құттықтап, алдағы қызметіне сәттілік және табыс тіледі.
Сондай-ақ әңгімелесу барысында тараптар сауда-экономика және инвестиция саласындағы екіжақты ынтымақтастықты нығайтудың маңыздылығын атап өтті.

/// 
Архимед Бегежанұлы Мұхамбетов Қостанай облысының әкімі болып тағайындалсын, ол Ақтөбе облысының әкімі қызметінен босатылсын.
 
 
Қазақстан Республикасының
                Президенті                                                                     Н.Назарбаев
 
 
Астана, Ақорда, 2015 жылғы  11 қыркүйек
                       №   88
 
///Әңгімелесу барысында Владимир Путин екі жақты одақтастық қарым-қатынастарды дамытуға зор еңбек сіңіргені үшін Нұрсұлтан Назарбаевқа алғыс білдіріп, оның Еуразиялық интеграция жобасын іске асырудағы тарихи рөлін атап өтті.
Ресей Президенті Қазақстанның Тұңғыш Президентінің Еуразия экономикалық одағы аясындағы ынтымақтастықты нығайту үдерістеріне белсенді атсалыса беретініне сенім білдірді.
Сонымен қатар, Владимир Путин Қасым-Жомарт Тоқаевты Мемлекет басшысы лауазымына кірісуімен құттықтап, жауапты қызметіне табыс тіледі.
Мемлекеттер басшылары Қазақстан мен Ресейдің барлық саладағы сындарлы ынтымақтастығын одан әрі ілгерілету үшін тығыз ықпалдастықта болуға, сондай-ақ күн тәртібіндегі халықаралық өзекті мәселелерді шешу жолында бірлесе жұмыс істеуге уағдаласты.
Сондай-ақ, Владимир Путин Қазақстан Президенті Қасым-Жомарт Тоқаевты жақын арада Ресей Федерациясына сапармен келуге шақырды.
/// 
Мемлекет басшысы өз сөзінде Қазақстан өркениетаралық және дінаралық диалогқа үлес қосып отырғанына тоқталды.
– Біз бастамашылық еткен Әлемдік және дәстүрлі дін көшбасшыларының съезі халықаралық тұрғыдан мойындалған сұхбат алаңына айналды. Елдеріңіздің делегацияларын биыл маусымда Астанада өтетін Бесінші Съезге шақырамыз. Биыл әлемдік қоғамдастық Екінші дүниежүзілік соғыстың аяқталуының 70 жылдығын, Хельсинки Қорытынды актісінің 40 жылдығын және жаңа Еуропаға арналған Париж Хартиясының 25 жылдығын атап өтеді. Осы мерейтойлық даталар қазіргі заманғы халықаралық қауіпсіздік саласындағы ахуал жөнінде терең ойлануға және ашық сөйлесуге себеп болуға тиіс, – деді Нұрсұлтан Назарбаев.
Осыған байланысты Қазақстан Президенті Украинаның оңтүстік-шығысындағы қақтығыс 5 мыңнан астам адамды қазаға ұшыратқанын еске салды.
– Украинадағы шиеленіс адам өмірінің құнын жоғалтатын шектен асып кетеді деп ешкім күткен жоқ. Бұл – украин халқының зор қасіреті. Қазақстан осы дағдарысты реттеу жолдарын іздестіру жөніндегі барлық жұмысқа белсене қатысты және оны жалғастырып келеді.  Украинадағы ахуал менің шетелдік әріптестермен келіссөздерімдегі негізгі тақырыптың бірі болып отыр, – деді Мемлекет басшысы.
Нұрсұлтан Назарбаев біздің еліміз Минскіде 12 ақпанда өткен «норманд төрттігі» мемлекеттері басшыларының күрделі келіссөздерінің нәтижелерін құптайтынын атап өтті.
– Бұл өте күрделі әрі маңызды келіссөздер болды. Біз ұстамдылық танытқан, мәмілеге келуге және көшбасшылыққа әзір болған мемлекеттер басшыларына қошемет көрсетуге тиіспіз. Олар бірінші кезекте қантөгісті тоқтату жөнінде маңызды жұмыс жүргізді. Осыны күткен барша әлемдік қоғамдастық секілді, біз қол жеткен уағдаластықтарды орындауға, оқ атуды тоқтатуға және қалған саяси мәселелерді шешуге шақырамыз. Украинаның оңтүстік-шығысындағы қақтығысты бейбіт шешуден өзге балама жоқ екеніне нық сенімдіміз, – деді Қазақстан Президенті.
 Мемлекет басшысы әлемде жанжал ошақтары көбейіп отырған жағдайда халықаралық қауіпсіздік жүйесін нығайту аса маңызды екеніне назар аударды.
– Сенімді, барынша орнықты әлемдік тәртіпті қалпына келтіру үшін халықаралық құқықтың түпкі қағидаттарын тағы да растау қажет. Қазіргі жағдайда халықаралық шарттар мен келісімдер бойынша өз міндеттемелерін ешқандай мемлекеттің қалыс қалмай сақтауы өте маңызды. Қазақстан теңдікті, мүдделерді өзара ескеру, негізгі проблемаларды халықаралық құқыққа және БҰҰ-ның орталық рөліне сүйене отырып ұжымдық реттеу қағидаттарын бекітуді жақтайды, – деді Нұрсұлтан Назарбаев.
Қазақстан Президенті 2010 жылы желтоқсанда Астанада өткен ЕҚЫҰ Саммитіне қатысушы мемлекеттер біздің еліміздің ортақ еуроатлантикалық және еуразиялық қауіпсіздік қоғамдастығын құру туралы идеясын қолдағанына тоқталды.
– Бүгінде қауіпсіздікті қамтамасыз етудің осы тәжірибесіне қажеттілік бар. ХХІ ғасырдың сын-қатерлерге орай біз 1975 жылғы Хельсинки актісіне ұқсас, тұжырымдық тұрғыдан мүлде жаңа шарт әзірлеуге кірісуді ұсынамыз. Ол өзара мүдделердің және ЕҚЫҰ Астана декларациясының қағидаттарын нақты іс жүзіне асырудың негізінде қауіпсіздіктің жаңа жүйесін құру мәселесін қарастыруы тиіс. Осы тарихи міндетті шешу үшін барлық көшбасшылардан саяси ерік-жігер және болашаққа бағытталған жаһандық ойлау машығы  қажет етіледі, – деді Мемлекет басшысы.
Нұрсұлтан Назарбаев қауіпсіздікті қамтамасыз етудің мейлінше тиімді жолы мемлекеттердің тығыз экономикалық ынтымақтастығы екенін атап өтті.
– Бүгінде Батыс пен Ресейдің өзара экономикалық санкциялары әлемдік экономикадағы онсыз да күрделі ахуалды қиындатып, елдер мен халықтардың жағдайын нашарлатуда. Әлемдік қоғамдастықтың мүшесі ретінде Қазақстан да бұдан қалыс қалып отырған жоқ. Осыған орай, 12 ақпанда Минскіде қабылданған декларацияның «Атлантикадан Тынық мұхитқа дейін ортақ экономикалық кеңістік құру идеясына бейілділікті» қарастырғаны маңызды. Қазақстан өз тарапынан сыртқы экономикалық байланыстарды және өңірлік ықпалдастықты кеңейту бағдарынан айнымайды, – деді Қазақстан Президенті.
Мемлекет басшысы Еуразиялық экономикалық одақ құру туралы Шарттың күшіне енгенін еске салды.
– ЕАЭО негізінде егемендікті, экономикалық прагматизмді, теңдік пен ашықтықты құрметтеу қағидаттары жатқанын, онсыз бірде бір бірлестік өмір сүре алмайтынын айрықша атап өтемін. Әлден-ақ он шақты елдің ЕАЭО-мен еркін сауда аймағын құруға қызығушылық танытуы Одақтың тартымдылығын байқатады, – деді Нұрсұлтан Назарбаев.
Қазақстан Президенті ядролық қатер бүгінгі заманның ең салмақты проблемаларының бірі болып отырғанына назар аударды.
– Ядролық қаруды жалпыға бірдей горизонтальды және вертикальды таратпаудың жаңа әмбебап Шартын әзірлеу жөніндегі біздің бастамамыздың өзектілігін атап өткім келеді. Қазақстан ядролық қаруды таратпау режімін нығайту бағытында күш жұмсауды жалғастыруда. Нью-Йоркте Орталық Азияда ядролық қарусы аймақ құру туралы Шартқа Хаттамаға қол қою осы бағыттағы сәтті жетістіктің  бірі болды, – деді Мемлекет басшысы.
Нұрсұлтан Назарбаев Вашингтон мен Сеулде өткен ядролық қауіпсіздік жөніндегі жаһандық саммиттерде барлық елдердің ядролық қарусыз әлем идеалдарына ұмтылуға деген тәуекелі көрініс табатын Жалпыға бірдей ядросыз әлем декларациясын қабылдау идеясын ұсынғанын айтты.
– Бұл – оңай мәселе емес. Егер өркениетті сақтап қаламыз десек, бәрібір осы бағытта алға жылжуымыз керек, –  деді Қазақстан Президенті.
Мемлекет басшысы 2015 жылы еліміз халықаралық байланыстарды белсенді түрде кеңейтіп, тереңдете түсу бағытын жалғастыра беретінін жеткізді.
– Біздің басымдықтарымыз тұрақты, еліміздің Сыртқы саясаты туралы қабылданған тұжырымдамада көрініс тапқан. Өткен жылдың желтоқсан айында Ресей Федерациясымен ХХІ ғасырдағы тату көршілік пен одақтастық туралы шарт күшіне енді. Бұл құжат барлық саладағы саяси, экономикалық және мәдени-гуманитарлық ынтымақтастықтың екіжақты қарым-қатынастарын нығайту ісін көрсетеді. Біз өз арамызда сенім қатынастары орныққан Қытай Халық Республикасымен тұтас стратегиялық ынтымақтастық пен тату көршілік қатынасты одан әрі нығайта түсуге ниеттіміз, – деді Нұрсұлтан Назарбаев. 
Қазақстан Президенті еліміз көршілерімізбен – халықтарын тарихи, мәдени және тіл ортақтығы байланыстыратын Орталық Азия мемлекеттерімен қарым-қатынасты дамытуға ерекше көңіл бөліп отырғанын айтты.
Нұрсұлтан Назарбаев еліміздің жетекші сауда-экономикалық және инвестициялық серіктестері – Еуропалық Одақ мемлекеттерімен ынтымақтастықты дамытуға күш жұмсай беретіндігіне тоқталды.
Мемлекет басшысы Америка Құрама Штаттарымен еліміз белсенді түрде дамытып келе жатқан стратегиялық серіктестікті нығайту мәселесі де маңызды екенін атап өтті.
Қазақстан Президенті қарым-қатынастарды дамыту үшін қажет бірқатар бағыттарды да атап көрсетті.
– Біз Азия-Тынық мұхит өңірі елдерімен және өңірлік құрылымдарымен экономикалық, инвестициялық және технологиялық ынтымақтастықты жандандыра түсуді көздеп отырмыз. Қазақстан Орта және Таяу Шығыс мемлекеттерімен  тарихи және рухани тығыз байланыс жасай отырып, екі жақты негізде әрі өңірлік ұйымдар аясында серіктестік орнықтыратын болады. Ауғанстанның экономикалық және әлеуметтік дамуына жәрдем етуді жалғастыра береміз, – деді Нұрсұлтан Назарбаев.
Сонымен қатар, Мемлекет басшысы Иранның ядролық бағдарламасы жөніндегі келіссөздер биыл мәселені толық қамтитын және барлық тараптарды қанағаттандыратын шешімге қол жеткізумен аяқталады деп үміттенетінін айтты.
– Бұл – біздің экономикалық байланыстарымыздың да, саяси байланыстарымыздың да тұтастай дамығанын қалайтын көршіміз әрі серіктесіміз, – деді Қазақстан Президенті.
Қазақстан Президенті біздің республикамыздың Африка құрлығы, Латын Америкасы, Кариб теңізі елдерімен қарым-қатынасы дәйекті дами беретінін жеткізді. Атап айтқанда, соңғы жылдарда бұл өңірдегі бірқатар мемлекеттерде біздің еліміздің елшіліктері ашылды.
 Нұрсұлтан Назарбаев сөз соңында біздің еліміз Қазақстандағы дипломатиялық корпус өкілдерінің қызметін толық қолдайтынын айтып, олардың мемлекеттерімен арадағы қатынастардың дамуына үміт артатынын білдірді.
 Дипломатиялық корпус дуайені, Ресей Федерациясының Төтенше және Өкілетті елшісі М.Бочарников Қазақстандағы барлық шетелдік дипломаттар атынан Мемлекет басшысына және бүкіл Қазақстан халқына табыс пен бақ-береке тіледі.
М.Бочарников Қазақстанның белсенді халықаралық қызметін дипломатиялық корпус лайықты бағалайтынын атап өтті.
– Бұқаралық ақпарат құралдарында хабарланғанындай, 2014 жылы Сіздің қатысуыңызбен халықаралық сипаттағы 150-ге жуық кездесу мен іс-шара өтті, соның 8-і екіжақты қарым-қатынастар аясындағы шетелдік сапар болса, 17-сі мемлекетаралық саммит және 4-еуі халықаралық форум. Біз Сіздің Украинадағы дағдарысты реттеуге, «норманд төрттігі» форматындағы кездесуді шақыруға жұмсаған күш-жігеріңізді зор құрметпен қолдаймыз, – деді дуайен.
Ресейлік елші 2015 жылдың маңызды мерейтойлық даталарының  бірі Ұлы Отан соғысындағы Жеңістің 70 жылдығы екеніне, оған біздің елімізде дайындық жұмыстары жүргізіліп жатқанына назар аударды.
М.Бочарников сондай-ақ дипломатиялық корпустың Қазақстан халқы Ассамблеясының 20 жылдығын, Конституцияның 20 жылдығын, Қазақ хандығының 550 жылдығын атап өту сынды жалпыұлттық негізгі іс-шараларға қатысуға дайын екендігін атап өтті.
 




///
	 

	Құрметті қазақстандықтар!

	        

	Баршаңызды Отбасы күнімен шын жүректен құттықтаймын!

	Отбасы – Қазақстан қоғамының діңгегі, экономикадағы, мәдениеттегі, әлеуметтік саясаттағы барлық жаңа жетістіктерінің негізі.

	Табандылық, еңбексүйгіштік, туған жерді қастерлеу, үлкенге құрмет және қонақжайлылық сияқты халқымыздың ең жақсы рухани-адамгершілік құндылықтары берік отбасылық дәстүрлер арқылы ұрпақтан-ұрпаққа жалғасып келеді.

	«Отбасы күні» осы ұлағатты мұраларымызды нығайтып, жұбайлық өмірдің жауапкершілігі мен балаларға, аға буынға ұдайы қамқор болудың маңыздылығын жастардың жадына сіңіре бермек.

	«Қазақстан-2050» Стратегиясының ең басты мақсаты – әрбір қазақстандық отбасының әл-ауқатын арттыру.  

	Бүгінгі таңда біздің ортақ табыстарымыздың арқасында әлеуметтік төлемдер артып, отандық білім берудің деңгейі өсіп келеді. Денсаулық сақтау саласына ең жаңа технологиялар енгізіліп, индустриялық-инновациялық жобалар аясында барлық жерлерде жаңа жұмыс орындары ашылуда.

	Біздің ең басты жетістіктеріміздің бірі – жалпықазақстандық бірліктің теңдессіз институты – Қазақстан халқы Ассамблеясының табысты жұмысы.

	17 миллион қазақстандық – ортақ күш жігерімен биік мақсаттарға ұмтылған біздің мемлекетіміздің үздіксіз дамуын қамтамасыз ететін біртұтас отбасы.

	Менің өкіміммен биыл тұңғыш рет «Мерейлі отбасы» ұлттық байқауы өткізілуде.  

	Еліміздің барлық өңірлерінде ең үздік отбасылар іріктелді. Олар барша отандастарымызға, бірінші кезекте, енді шаңырақ көтеретін жастарға шынайы үлгі-өнеге.

	Мереке күні әрбір қазақстандық отбасына зор денсаулық, береке-бірлік пен ынтымақ тілеймін.
///
	 

	Отырысқа ШЫҰ-ға мүше мемлекеттердің басшылары: ҚХР-дан – Си Цзиньпин, Қырғызстаннан – А.Атамбаев, Ресейден – В.Путин, Тәжікстаннан – Э.Рахмон және Өзбекстаннан – И.Каримов қатысты.

	Отырыс барысында Қазақстан Президенті әлемдегі тұрақсыз геосаяси және геоэкономикалық ахуал жағдайында Шанхай ынтымақтастық ұйымы үшін басымдығы бар міндет саналатын бірқатар өзекті мәселелерді айқындап берді.  

	Мемлекет басшысы негізгі мәселелердің бірі ретінде ШЫҰ-ға мүше мемлекеттер арасындағы шешілмеген шекара проблемаларын атады. Ол сенім шараларын нығайтуды және шекара ауданында қарулы күштерді қысқартуды қарастыратын ШЫҰ-ның Шанхай және Мәскеу келісімдері секілді базалық құжаттарының ережелерін сақтаудың айрықша маңыздылығына назар аударды.

	Нұрсұлтан Назарбаев азық-түлік қауіпсіздігін қамтамасыз ету ШЫҰ-ға мүше мемлекеттердің экономикалық ынтымақтастығының маңызды бағыттарының бірі саналатынын айтты.

	 - Сарапшылардың болжауынша, 2050 жылға қарай Жер жүзінің халқы 9 миллиардқа жетеді. Сонымен бір мезгілде таяу 10 жылда ауа райының ауытқуы салдарынан азық-түлік өндірісінің көлемі қысқарады. Мұндай беталыс Азық-түлік қауіпсіздігін қамтамасыз ету тетіктерін құру және соған сәйкес Ынтымақтастық бағдарламасын бекіту туралы Қазақстанның бастамасын талқылауды жаңғырту қажеттігін көрсетеді, - деді Мемлекет басшысы.

	Сонымен қатар, Қазақстан Президенті су тапшылығы мәселесі өңірдегі тұрақтылық пен қауіпсіздікке ықпал ететін салмақты проблема екендігіне тоқталды. Осыған байланысты Мемлекет басшысы Қазақстан ұсынып отырған Су комитетін құру осы мәселені шешу бағытындағы ынтымақтастықтың іс жүзіндегі тетігіне айналуы мүмкіндігін айтты.

	Соңында Мемлекет басшысы отырысқа қатысушылардың назарын ШЫҰ аясындағы бірқатар мәселелерге аударды. Соның ішінде Елбасы ШЫҰ басымдықтарының жекелеген қатысушы-мемлекеттердің ұлттық мүдделерімен сәйкеспеуі салдарынан жүзеге асуы тежеліп отырған жобалар мен бастамаларды, сондай-ақ бірқатар маңызды экономикалық жобалардың ілгерілеуін қиындатып отырған қаржылық ресурстардың жоқтығын атады. 



/// 
Әңгімелесу барысында Нұрсұлтан Назарбаевты ГФР-дың бұрынғы Федеральды канцлері туған күнімен құттықтап, денсаулық және жаңа табыстар тіледі.
Герхард Шредер Қазақстан қоғамының батыл да қарышты дамуы, кең ауқымды реформалар және ұлттың әл-ауқатының артуы Нұрсұлтан Назарбаевтың атымен байланысты екеніне назар аударған.
Телефон арқылы әңгімелесуге герман тарапы бастамашы болды.
///
	 

	Мемлекеттік сапар барысында Қазақстан Президенті Қытайдағы интернет пайдаланушылардың сауалдарына жауап берді.

	Атап айтқанда, Мемлекет басшысы Азиядағы өзара іс-қимыл және сенім шаралары кеңесінің қол жеткізген нәтижелері, негізгі басымдықтары және өзекті міндеттері жөнінде әңгімеледі. Сондай-ақ, Нұрсұлтан Назарбаев тұрақтылық пен өңірлік қауіпсіздікті қамтамасыз ету тетіктеріне, оған қоса бұл үдерістегі АӨСШК-нің орнына қатысты пікірін білдірді.

	Әңгімелесу барысында Қазақстан-Қытай қарым-қатынастарының қазіргі ахуалы мен даму перспективаларына арнайы көңіл бөлінді. Бұл ретте Мемлекет басшысы ҚХР Төрағасы Си Цзиньпиннің «Жібек жолының экономикалық белдеуін» қалыптастыру туралы бастамасына қатысты оң пікірін айтты.

	Бұдан бөлек, Қазақстан Президенті Қытайдың интернетті пайдаланушыларының энергетика саласындағы ынтымақтастыққа қатысты сауалдарына жауап берді, сондай-ақ 2015 жылға қарай тауар айналымы көлемін 40 млрд. долларға жеткізу жөніндегі екі елдің басшысы ұсынған міндетті жүзеге асыру үшін жаңа жобалар дамытылуы ықтимал бірқатар саланы атап өтті.

	 Нұрсұлтан Назарбаев екі мемлекеттің арасында гуманитарлық саладағы ілгерілеушілікке қол жеткізілген айтып, оны әрі қарай нығайтудың бағытын айқындап берді.  

	Мемлекет басшысы Қазақстанның сыртқы саясатының басымдықтарын атай отырып, халықаралық саяси аренадағы дипломатиялық қатынастардың теңгерімін сақтау жөнінде жүргізіліп жатқан жұмыстар жайында хабарлады.  

	Қытай аудиториясын қызықтыратын сұрақтарға жауап бере отырып,  Нұрсұлтан Назарбаев өзінің сүйікті спорт түрлері және олардың тұрмыс пен жұмысқа ықпалы туралы әңгімеледі.

	Соңында Қазақстан Президенті өзінің өмірлік тәжірибелері жөнінде жасөспірім интернет-пайдаланушылармен ой бөлісті.

	Әңгіме аяқталғаннан кейін Мемлекет басшысы «Синьхуа» сайты мен қытайлық интернет-пайдаланушыларға арналған естелік жазба қалдырды, сондай-ақ ең қызықты сауалдың авторына естелік кәдесый берді.

	Онлайн-әңгіме оқырмандарының жалпы саны 20 миллион адамнан асты. Қазақстан Президентіне қойылған, Қытайдағы интернет пайдаланушыларды қызықтырған сауалдардың жалпы саны бір мыңдай болды. Мемлекет басшысымен болған онлайн-әңгіменің қорытындысы бойынша «Синьхуа» агенттігі дайындаған ақпаратты 100-ден астам бұқаралық ақпарат құралы жариялады.

	 



/// 
Кездесу барысында Р.Гасанов Қазақстан Президентіне ұйымның қазіргі қызметі мен ертеңге жоспарланып отырған Түркітілдес мемлекеттер ынтымақтастық кеңесінің Бесінші саммитіне дайындық туралы баяндады.
Мемлекет басшысы алдағы саммиттің Түркі кеңесіне мүше елдер арасындағы өзара іс-қимылды нығайту тұрғысынан маңызды екенін атап өтті. Қазақстан Президенті ынтымақ, сондай-ақ жүзеге асырылатын жобаларға жан-жақты қолдау көрсету түркітілдес мемлекеттер алдына қойылған міндеттерді табысты іске асырудың кепілі екенін айтты.
Р.Гасанов Нұрсұлтан Назарбаевты және Қазақстан халқын Қазақ хандығының 550 жылдығымен құттықтап, бұл мереке бүкіл түркі әлеміне ортақ екенін айтты. 

///Кездесу барысында Қазақстан Президенті тағы да Ислам Каримовтің  өзбек мемлекетін, елдеріміздің арасындағы өзара қарым-қатынасты дамытуға қосқан бірегей үлесін атап өтті.
– Тарихымыз, дініміз, мәдениетіміз бір болғандықтан, оның бүкіл қайраткерлігі біздің халықтарымыз арасындағы достықты нығайта түсуге қызмет етті. Осы құндылықтарды сақтай білу өте маңызды. Екіжақты кездесулер барысында да, халықаралық ұйымдар жұмысы  аясында да біз кез келген мәселеге қатысты өзара тиімді шешім таба білдік. Бауырластық байланысымызды бұдан әрі де нығайта беру керек, – деді Мемлекет басшысы.
Сонымен қатар, Нұрсұлтан Назарбаев пен Шавкат Мирзиеев екіжақты қарым-қатынастың мейлінше өзекті мәселелері, өңірлік және халықаралық күн тәртібіндегі негізгі тақырыптар жөнінде пікір алмасты.



///Қасым-Жомарт Тоқаев рәсім кезінде сыйлық лауреаттары мен грант иелерін, алғыс жарияланған шығармашылық ұжымдарды және барлық журналистер қауымын келе жатқан кәсіби мерекелерімен құттықтады.
– Бұқаралық ақпарат құралдары – жаңалықтың жаршысы.  Ел ішіндегі және әлемдегі оқиғалардан халыққа шұғыл әрі шынайы ақпарат тарату – Сіздердің кәсіби еңбектеріңіз.  Сондықтан, Сіздердің қоғамдық маңызы зор қызметтеріңізге біз әрқашан құрметпен қараймыз, бағалаймыз. Менің тапсырмам бойынша Үкімет арнайы қаулымен Қазақстан журналистерінің кәсіби мерекесін бекітті, – деді Президент.
Қасым-Жомарт Тоқаев озық технология заманында медиа саласының мүмкіндіктері өте ауқымды екенін атап өтті. Мемлекет басшысы журналистиканың жаңа дәуірінде ғаламтор желісі мен әлеуметтік желілердің айрықша рөліне тоқталып, ақпараттың ашық, жедел және қолжетімді болуы жетістіктің басты өлшемдеріне айналғанын айтты.
– Мемлекеттің әлеуетін нығайту, экономиканы дамыту, азаматтардың тұрмыс сапасын арттыру – бүгінде еліміздің алдында тұрған маңызды міндеттер. Отандық медиа-қауымдастықтың сындарлы негізде ұйысуы, журналистердің белсенді азаматтық ұстанымы, олардың кәсіби деңгейі және әділдігі – ақпараттық кеңістіктегі табысты жұмыстың негізгі шарттары. Мемлекет өз тарапынан БАҚ-қа қолдау көрсете береді, – деп атап өтті Президент.
«Жас Өркен» ЖШС бас директоры Жүсіпбек Қорғасбекке, «Комсомольская Правда – Қазақстан» газетінің бас редакторы – Виктор Кияницаға, «Ана тілі» газетінің бас редакторы – Жанарбек Әшімжанға, «Астана» телеарнасының редакторы – Жайна Жақсылықоваға Мемлекет басшысының Өкімімен сыйлық тағайындалды.
Гранттар «Хабар 24» телеарнасының тілшісі – Рауан Мыңбаевқа, «Qazaqstan» телеанасындағы «Мәселе» талдамалық бағдарламасының жүргізушісі Нартай Сәрсенғалиевке,
«Қазақстан» телерадиокорпорациясы Маңғыстау облыстық филиалының шеф-редакторы Асем Сартбаеваға тапсырылды.
«Егемен Қазақстан», «Экспресс К», «Знамя труда» және «Шалқар» радиосы шығармашылық ұжымдарына Қазақстан Республикасы Президентінің алғысы жарияланды.
Қасым-Жомарт Тоқаевтың Алғыс хаттарын «Айқын» газетінің бас редакторы Нұртөре Жүсіп, «Хабар» телеарнасы талдамалық бағдарламалар бөлімінің шеф-редакторы Александр Трухачев, «Qazaqstan» телеарнасының жүргізушілері Қымбат Досжан және Дана Нұржігіт, «Хабар 24» телеарнасының шеф-редакторы Шалқар Қожаев, «Qazaqstan» телеарнасының ақпараттық-сараптамалық бағдарламалар дирекциясының директоры Ерлан Атамбай, «Литер» газеті бас редакторының орынбасары Жанна Ойшыбаева, «КТК» телеарнасының бас директоры Эльмира Джамилова, сондай-ақ «Қазақпарат» ХАА және «Жетісу» телеарнасы алды.
Қазақстан-Ресей және Қазақстан-Қытай ынтымақтастығын нығайтуға белсенді атсалысқаны үшін Бүкілресейлік мемлекеттік телевизия және радио хабарларын тарату компаниясы мен «CCTV» Халықаралық телеарнасы Қазақстан Президентінің Алғыс хаттарымен марапатталды.
Мемлекет басшысының атынан еліміздің барлық өңірлеріне жіберілген алғыс хаттар үздік журналистерге салтанатты түрде табыс етілетін болады. 









///«Самұрық-Қазына» Ұлттық әл-ауқат қорының төрағасы Мемлекет басшысына Қазақстан халқына арналған Жолдауда берілген тапсырмалардың жүзеге асырылуы, соның ішінде квазимемлекеттік сектордағы компаниялар санының қысқартылуы жөнінде мәлімет берді.
Сонымен қатар Ахметжан Есімов ұлттық компанияларды жекешелендіруге дайындық барысы туралы баяндады. 
///
	

	Сондай-ақ, отырысқа ШЫҰ-ға мүше мемлекеттердің басшылары – ҚХР Төрағасы Си Цзиньпин, Қырғыз Республикасының Президенті А.Атамбаев, Ресей Федерациясының Президенті В.Путин, Тәжікстан Республикасының Президенті Э.Рахмон, Өзбекстан Республикасының Президенті И.Каримов қатысты.

	Сонымен қатар, Кеңеске ШЫҰ жанындағы бақылаушы мемлекеттердің, сондай-ақ бірқатар халықаралық ұйымдардың делегация басшылары қатысты.

	Кеңестің шағын құрамда өткен отырысы барысында Нұрсұлтан Назарбаев Ұйым бойынша серіктестерге ШЫҰ-ның 2025 жылға дейінгі даму Стратегиясын әзірлеу идеясын қолдағандары үшін ризашылық білдірді. Ол аталған құжаттың негізін ШЫҰ Форумы мен тараптардың жетекші сарапшыларын тарта отырып дайындау қажеттігін, Ұйым қызметінің негізгі бағыттарының теңдестірілген қағидаттары орын алуы тиіс екенін атап өтті. 

	Қазақстан Президенті ШЫҰ Бас хатшысының рөлін және Ұйым Хатшылығы қызметінің тиімділігін арттыру қажеттігін атап көрсетті.

	Кеңестің кеңейтілген құрамда өткен отырысы аясында сөйлеген сөзінде Нұрсұлтан Назарбаев ШЫҰ кеңістігіндегі және іргелес өңірлердегі тұрақтылық бейбітшілік пен өсіп-өркендеудің кепілі болып саналатынын атап өтті. Мемлекет басшысы өңірлік қауіпсіздіктің ең өзекті проблемасының бірі ретінде жаңа тарихи кезеңге енетін Ауғанстандағы жағдайды атады.

	– Кабулге ШЫҰ жанындағы бақылаушы мәртебесін ұсыну туралы шешім іс жүзіндегі экономикалық қадаммен қуатталуы қажет деп санаймын, – деді Нұрсұлтан Назарбаев.   

	Иранның ядролық бағдарламасы айналасындағы жағдайға қатысты      Қазақстан Президенті бұл проблеманы тек қана бейбіт жолмен, дипломатиялық құралдар арқылы шешуге болатынын атап өтті. Ол Алматыда өткен «5+1» форматындағы келіссөздердің екі раунды бұл мәселеде оң серпіліске қол жеткізуге мүмкіндік бергенін және Қазақстан Иранның ядролық бағдарламасы айналасындағы жағдайды реттеуге барынша көмектесуге дайын екенін және одан әрі де көмектесе беретінін айтты.

	Мемлекет басшысы Сирияда химиялық қарудың қолданылғаны туралы хабарламаларға байланысты Қазақстанның айрықша алаңдаушылығын білдірді, сонымен бірге БҰҰ сарапшылары қуаттаған қорытындыларды басшылыққа алуға шақырды.

	– Кикілжіңді дипломатиялық жолмен шешудің мүмкіндігі әлі де бар екеніне сенімдімін. Қазақстан Сирияның химиялық қаруын халықаралық бақылауға беру туралы бастаманы, Химиялық қаруды әзірлеу, өндіру, жинақтау мен қолдануға тыйым салу және оны жою жөніндегі конвенцияға Сирияның қосылуын қолдайды, – деді Нұрсұлтан Назарбаев.

	Қазақстан Президенті атап өткендей, Солтүстік Африка мен Таяу Шығыстың барлық өңірінде қалыптасқан жалпы қауіпті ахуал жаһандық қауіпсіздікке төнген қатер болып табылады және ШЫҰ жауапкершілігі аймағындағы жағдайға теріс ықпалын тигізеді.

	Мемлекет басшысы Өңірлік террористік құрылымдарға қарсы атқару комитеті функцияларын кеңейту есебінен кибертерроризмге және киберқылмыстарға қарсы күрес, сондай-ақ есірткінің заңсыз айналымына қарсы күрес саласындағы өзара іс-қимылды нығайту, ШЫҰ-ға мүше мемлекеттердің шекаралық мәселелер жөніндегі ынтымақтастығы мен өзара іс-қимылы туралы келісімге қол қоюды қоса алғанда, терроризмге, сепаратизмге және экстремизмге қарсы күрес мәселелері жөніндегі ШЫҰ аясындағы жұмысты күшейтуді ұсынды.

	Сонымен қатар, Нұрсұлтан Назарбаев ынтымақтастықтың экономикалық бөлігін байыптауға назар аударды.

	–   ШЫҰ-ға мүше мемлекеттердің экономикалық, энергетикалық және азық-түлік қауіпсіздігін қамтамасыз ету қажеттігін ескере отырып, әлемдік экономикаға одан әрі интеграциялану кезінде мейлінше тиімділікке және тәуекелдерді азайтуға қол жеткізу маңызды, – деді Қазақстан Президенті.

	 Осыған байланысты ол бұдан бұрын қабылданған Көптарапты сауда-экономикалық ынтымақтастық бағдарламасын, оны орындау жөніндегі жоспарды және ШЫҰ аясындағы жобалық қызметті одан әрі дамыту жөніндегі іс-шаралар тізбесін қарқынды іске асыру қажеттігін атап өтті.

	Мемлекет басшысы Арнайы шот (Даму қоры) пен ШЫҰ даму банкін құру экономикалық ынтымақтастықтың тиімділігін арттыратынына тоқталды. Серіктестікті күшейтудің өзге тетіктері ретінде ол ШЫҰ Іскерлік кеңесі мен Банкаралық бірлестігінің әлеуетін пайдалануды атады.

	Сонымен қатар, көлік саласындағы ынтымақтастықты дамытуда халықаралық автомобиль тасымалы үшін қолайлы жағдай жасау туралы үкіметаралық келісімге қол қою маңызды мәнге ие болады.

	Қазақстан Президенті ШЫҰ Энергетикалық клубы мен Азық-түлік қауіпсіздігін қамтамасыз ету тетіктерін құру қажеттігін атап көрсетті. Нұрсұлтан Назарбаев өңірдегі су проблемасына және бұл мәселені талқылау үшін ашық диалог алаңын құру қажеттігіне назар аударды.

	Мемлекет басшысы гуманитарлық саладағы серіктестікті дамытудың маңызды екенін де айтты.

	– Мәдениет, білім, денсаулық сақтау, қоршаған ортаны қорғау, ғылым мен техника, спорт пен туризм салаларындағы ынтымақтастықты одан әрі тереңдету «шанхай процесінің» маңызды бөліктері деп санаймын, – деді Қазақстан Президенті.

	Кеңес отырысының қорытындысында ШЫҰ-ға мүше мемлекеттер басшыларының Бішкек декларациясы қабылданды.            

	Сонымен бірге, ШЫҰ-ға мүше мемлекеттер арасындағы ұзақмерзімді тату көршілік, достық және ынтымақтастық туралы шарт ережелерін іске асыру жөніндегі 2013-2017 жылдарға арналған іс-қимыл жоспары,  ШЫҰ-ның 2012 жылдың маусымы мен 2013 жылдың қыркүйегі аралығындағы қызметі туралы Шанхай ынтымақтастық ұйымы Бас хатшысының баяндамасын бекіту туралы,  ШЫҰ-ның Өңірлік террористік құрылымдарға қарсы Атқару комитетінің (ӨТҚАК) 2012 жылғы қызметі туралы ӨТҚАК-нің баяндамасын бекіту туралы Кеңестің шешіміне қол қойды.

	Іс-шара соңындағы баспасөз мәслихатында А.Атамбаев Кеңес отырысының қорытындысын шығара келе, оның жемісті өткеніне тоқталды.

	– Біз қабылдаған қорытынды декларацияның зор халықаралық мәні бар. Онда әлемдегі ахуалға қатысты, соның ішінде ең өткір мәселелер жөнінде келісілген тұжырымды көзқарастар мен байыпты бағалаулар көрініс тапты, – деді Қырғыз Республикасының Президенті.      

	 А.Атамбаев қырғыз тарапы төрағалықтың кезегін Тәжікстан Республикасына бергенін және ШЫҰ-ға мүше мемлекеттер басшылары кеңесінің келесі отырысы 2014 жылы Душанбеде өтетін болып шешілгенін мәлімдеді. 

	

	

	

	

	

	

///Қасым-Жомарт Тоқаев инвестиция тарту, жаңа жұмыс орындарын ашу, инфрақұрылымды дамыту, шағын және орта бизнестің өркендеуіне жағдай жасау, сондай-ақ, экологияны қорғау әкімдердің жұмысындағы негізгі көрсеткіш екенін айтты.
– Алматының атқарар рөлі өте маңызды. Қалада басқа өңірлерге үлгі болатындай көп жұмыс атқарылып жатыр. Дегенмен, қаланы әрі қарай дамыту, халықтың әл-ауқатын арттыру, тұрмыс сапасын жақсарту – күн тәртібінен түспейтін міндет екенін ұмытпағанымыз жөн, – деді Мемлекет басшысы.
Қасым-Жомарт Тоқаев оңтүстік астананы дамытудың бірқатар нақты міндеттерін атап өтті.
Президент бизнес пен инновацияны дамыту есебінен қала экономикасының жоғары өсімін қамтамасыз етудің маңыздылығын басты міндет ретінде айтты. Аталған бағыт бойынша қаладағы атқарылған жұмыстарға тоқталған Мемлекет басшысы қаланың индустриялық аймағында 33 компания тіркелгенін және 156 миллиард теңгеден астам инвестиция салынғанын мысалға келтірді. Сонымен қатар Президент аталған аймақ құрылған 7 жыл ішінде небары 6 жаңа кәсіпорын іске қосылғанын, биыл тек 1 шағын зауыт қана жұмыс істей бастағанына назар аударды.
Осыған орай Қасым-Жомарт Тоқаев қала әкіміне индустриялық аймаққа, әсіресе, жоғары технологиялық және экспортқа бейімделген жаңа жобалар тартуға кеңес берді.  
Мемлекет басшысы инновацияны дамытудың және тың жобаларды енгізудің маңыздылығына тоқталып, қалада жетекші университеттер шоғырланғанын және ғылыми әрі кадрлық әлеуеті жақсы екенін атап өтті. Бұл ретте ол осы салада маңызды әзірлемелердің жоғына назар аударып, Алматыдағы «Инновациялық технологиялар паркі» арнайы экономикалық аймақтың әлеуетін пайдалануды тапсырды.  
Қазақстан Президенті қаладағы бизнес ахуалды жақсарту және оның инвестициялық тартымдылығын арттыру жөніндегі жұмыстарды жандандыруды тапсырды. 
– Егер біз еліміздегі ірі қалалардың, жалпы еліміздің инвестициялық және туристік тартымдылығын шынымен арттырғымыз келсе, жуық арада шетелдіктерді көші-қон полициясы органдарында міндетті тіркеу сияқты анахронизмнен құтылу керек, – деді Қасым-Жомарт Тоқаев.
Баяндамада шағын және орта бизнестің дамуына кедергі келтіретін проблемаларды шешудің маңыздылығын атап өтті.
– Кәсіпкерлерге жүргізілген сауалнама нәтижесінде көптеген көрсеткіштер бойынша қала жергілікті атқарушы органдар жұмысының тиімділігі, сыбайлас жемқорлықтың таралуы, тексерулердің негізділігі жөнінен артта қалып келеді. Шағын және орта бизнеске жан-жақты қолдау көрсету, түрлі кедергілерді алып тастау міндеті қала әкімдігінің мойнында қала береді. Алматы еліміздің басты іскерлік орталығы мәртебесін сақтауы тиіс, – деді Президент.
Мемлекет басшысы тамақ өнімдеріне, ең алдымен, нан мен ет өнімдеріне қымбаттауына жол бермеу керектігін айтты.
– Азық-түлік өнімдеріне бағаның өсуі біздің экономикамыздың осалдығының айқын көрсеткіші болып табылатынын мойындау керек. Мысалы, сыртқы нарықтарда конъюнктураның нашарлауына сілтеме жасау мүлдем орынсыз. Үкімет экономика өсімінің жаңа тетіктерін құру үшін қосымша шаралар әзірледі. Бұл шараларды мен арнайы кеңесте мақұлдадым. Оларды шұғыл түрде жүзеге асыру қажет, – деді Қасым-Жомарт Тоқаев.
Президент келесі бір маңызды міндет ретінде қала тұрғындарының әлеуметтік жағдайын айтты. Ол жұмыссыздық проблемасын, медициналық қызмет көрсету ісін жақсарту қажеттігін, сондай-ақ, жалпы білім беретін мектептер мен балабақшалардағы орын тапшылығын ерекше атап көрсетті.
Өмір сапасын арттыру мен қаланың инфрақұрылымын дамыту ісін қамтамасыз ету мәселелері де Мемлекет басшысының назарынан тыс қалмады.
– Біз Алматыны халықаралық бизнес және туризм орталығы ретінде көрсетеміз. Сондықтан қала тұрғындарының өмір сүру сапасын арттыру жөніндегі барлық жұмыс халықаралық стандарттарға сай бейімделуі тиіс. Ең бастысы, азаматтарға қалада өмір сүру қолайлы әрі жайлы болуы керек. Бұған үйге баратын жолдың болуы, әлеуметтік инфрақұрылымның жақын әрі қолжетімділігі, сапалы ауызсумен, газбен, үздіксіз электр қуатымен және жылумен қамтамасыз етілуі сияқты бірқатар факторлар әсер етеді, – деді Қасым-Жомарт Тоқаев.
Президент көшелерді жарықтандыру, аулалардың жағдайын жақсарту, арық жүйесінің жұмысын реттеу жөніндегі проблемаларды шешу үшін қала әкімдігіне тапсырма берді.
Мемлекет басшысы қаланың көлік инфрақұрылымын дамытуға байланысты жетістіктерін атап өтіп, осы саладағы бірқатар мәселелерге назар аударды. 
– Күн сайын Қаскелең, Қапшағай, Талғар жағынан және Құлжа күре жолы арқылы қалаға 200 мыңнан астам автомобиль келеді. Бұл Алматыда, әсіресе таңертең және кешкі уақыттарда кептеліс жасайды. Бұл проблеманы автожолдарды қайта салу және кеңейту арқылы ғана емес,  сондай-ақ, метро желілерінің санын арттыру және қала мен іргелес аудандарды қосатын қоғамдық көлікті дамыту арқылы шешу қажет, – деді Қасым-Жомарт Тоқаев.
Президент Алматының сейсмологиялық тұрғыдан белсенді аймақта орналасқанын айтты.
– Қала тұрғындары соңғы селді жақсы біледі. Бұл – халықты алаңдатып отырған мәселе. Қалада сел қауіпсіздігін толық қамтамасыз ете отырып, «Ақсай» және «Аюсай» шатқалдарында бөгеттер салу жұмысын бастау қажет, – деді Мемлекет басшысы.
Кеңес барысында Қасым-Жомарт Тоқаев қаланың экологиялық ахуалы мен ауаның сапасына баса мән берді. Ол қоғамдық көліктерді газға және басқа да жанармайдың экологиялық түрлеріне көшіру ісін аяқтауды, қаланың жеке секторларын және қала маңы аймағын газдандыруды  жүзеге асыруды, ағаштарды, алма бақтарын заңсыз отау мәселесіне бақылау орнатуды, сондай-ақ, қаланы көгалдандыру және Алматы апортын қайта қалпына келтіру жұмыстарын жандандыруды тапсырды.
Президент өз сөзінде Көк Жайлау тау шаңғысы курортын салу мәселесіне нүкте қойды.
– Бұл мәселеге қайта-қайта оралмау үшін осы жобамен айналысуға тыйым саламын. Оның үстіне барлық кәсіби экологтар да оған қарсы шығуда, – деді Мемлекет басшысы.
Қасым-Жомарт Тоқаев мегаполистің туристік әлеуеті туралы айта келіп, туристік өнімдерді өте жоғары деңгейде дамыту үшін Алматының әлеуеті зор екенін атап өтті. Бұл тау, мәдени, этнографиялық туризм сияқты, іскерлік туризмге де қатысты. Президент 2025 жылға дейінгі туристік саланы дамытудың мемлекеттік бағдарламасында Алматы өңірінің тау кластері басым бағыт болып белгіленгенін айтты.
– Үкімет пен қала әкімдігіне таулы аймақтардың жоспарын жүзеге асыру ісін бастауды тапсырамын. Бұл жоба 2 миллиард доллардан астам инвестиция тартып, кемінде 30 мың жұмыс орнын аша алады. Бұл ретте барлық шешімдер халықтың пікірін ескере отырып қабылдануы қажет екеніне назар аударамын, – деді Президент.
Мемлекет басшысы қоғамдық қауіпсіздікті қамтамасыз ету мәселелеріне де тоқталды.
– Өкінішке қарай, Алматы қылмыс деңгейі бойынша елімізде бірінші орында тұр. Бұл жерде ұсақ құқық бұзушылықтар – ұрлық пен бұзақылықтың үлесі басым. Олардың көптігі соншалық, қала тұрғындары бұл жағдайды қылмыс жайлап алғандай қабылдайды. Бұл – қала тұрғындарын толғандыратын басты мәселелердің бірі, – деді Қасым-Жомарт Тоқаев. 
Президент сөзінің соңында Алматы қаласы Елбасының көрсеткен қолдауының арқасында дамудың жоғары көрсеткіштеріне қол жеткізгенін атап өтіп, алға қойылған мақсаттарға жету үшін күш жұмылдыруға шақырды.
Сонымен қатар кеңесте Премьер-Министрдің бірінші орынбасары Әлихан Смайылов, Алматы қаласының әкімі Бақытжан Сағынтаев, Президенттің көмекшісі Аида Балаева, сондай-ақ, Индустрия және инфрақұрылымдық даму министрі Бейбіт Атамқұлов сөз сөйледі. 











///Әңгімелесу барысында Тәжікстан Президенті Эмомали Рахмон Қасым-Жомарт Тоқаевты Қазақстан Республикасының Президенті лауазымына кірісуімен құттықтап, жоғары мемлекеттік қызметіне табыс тіледі.
Қасым-Жомарт Тоқаев құттықтағаны үшін Эмомали Рахмонға ризашылық айтып, Қазақстан мен Тәжікстанның өзара ықпалдастығы одан әрі қарқынды дами түсетініне сенім білдірді.
Сондай-ақ, екі ел көшбасшылары бір-бірін Наурыз мейрамымен құттықтады.
Телефон арқылы сөйлесуге Тәжікстан жағы бастамашы болды.
///Бақытжан Әбдірұлы Сағынтаев Қазақстан Республикасының Премьер-Министрі болып тағайындалсын.
 
Қазақстан Республикасының
              Президенті                                                                                                                     Н.Назарбаев
 
 
Астана, Ақорда, 2016 жылғы 9 қыркүйек
                 № 319
/// 
Беларусь Президенті Александр Лукашенко Мемлекет басшысын туған күнімен құттықтап, денсаулық пен бақуаттылық, достас Қазақстан халқының игілігі үшін жаңа табыстар тіледі.
Қазақстан мен Беларуси көшбасшылары сондай-ақ екіжақты ынтымақтастықтың мәселелерін талқылады.
///Кездесу барысында Д.Қыдырәлі Мемлекет басшысына академияның қазіргі қызметі, жеткен жетістіктері мен алдағы кезеңге арналған жоспарлары туралы баяндады.
Қазақстан Президенті Түркі академиясының түркітілдес мемлекеттердің тарихы мен мәдениетін жан-жақты әрі терең зерттеу тұрғысындағы қызметі маңызды екеніне назар аударды. Нұрсұлтан Назарбаев жүргізілген зерттеулер нәтижесі түркі әлемінің рухани-мәдени мұрасын сақтау және танымал ету үшін зор мәнге ие екенін айтты.
Д.Қыдырәлі академия халықаралық мәртебе алып, ЮНЕСКО, ИСЕСКО сияқты жетекші халықаралық ұйымдармен байланыс орнатқанын мәлімдеді. Академия жыл бойы халықаралық конференциялар өткізіп, экспедициялар ұйымдастырды, сондай-ақ ғылыми-зерттеу еңбектерін жариялап, жалпы түркі тарихы туралы оқулық әзірледі. 

///Кездесу барысында Қасым-Жомарт Тоқаев Қазақстан мен Монғолия арасындағы жақын қарым-қатынасты және екі ел халықтарының тарихи тамыры ортақ екенін атап өтті.
– Біздің Монғолиямен ынтымақтастығымыз жемісті дамып келеді, халықаралық ұйымдар аясында бірлескен жұмыстар жүргізіліп жатыр. Агроөнеркәсіптік кешен мен тау-кен өндірісі салаларындағы жобаларды жүзеге асыру жөнінде елдеріміздің іскер топтарының өзара уағдаластықтары бар, – деді Мемлекет басшысы.
Пунсалмаагийн Очирбат Қасым-Жомарт Тоқаевты Қазақстан Президенті лауазымына сайлануымен құттықтап, оның қызметіне табыс тіледі. 


/// 
Нұрсұлтан Назарбаев жұмыс сапары барысында жаңа ғимаратты аралап көріп, мемлекет-жекеменшік серіктестігін дамыту бағдарламасы аясында салынған балабақша қызметімен танысты. Мемлекет басшысына сондай-ақ қаланың әлеуметтік, мәдени және тұрмыстық мақсаттағы нысандарының құрылысы туралы баяндалды.
Қазақстан Президенті мекеме ұжымымен және тәрбиеленушілердің ата-аналарымен әңгімелесу кезінде елімізде қазір мемлекет-жекеменшік серіктестігі аясында әлеуметтік жобаларды тиімді жүзеге асыру үшін барлық жағдай жасалғанын атап өтті.
Осындай жобалар үшін мемлекет жер береді, коммуникацияларын қамтамасыз етеді, жол салады. Ал бизнес нысанның құрылысына қаражат салуы керек.  Мемлекет пен жекеменшік сектордың ынтымақтастығы осы, – деді Нұрсұлтан Назарбаев.
***
Жалпы алаңы 3,5 мың шаршы метр болатын, 216 орындық балабақша мектепке дейінгі мекемелердегі орын тапшылығын азайту жобасы аясында салынған. 


///Мемлекет басшысы Қасым-Жомарт Тоқаев қысқа мерзімді демалысқа шықты. Президент демалыс күндерін Қазақстан аумағында өткізеді.  
///Асқар Ұзақбайұлы Мамин Қазақстан Республикасы Премьер-Министрінің бірінші орынбасары болып тағайындалсын.
 
Қазақстан Республикасының
   Президенті                                                                                                                  Н.Назарбаев
 
Астана, Ақорда, 2016 жылғы 9 қыркүйек
                 № 320
///
	

	Жұртшылық өкілдерімен кездесу кезінде Нұрсұлтан Назарбаев соңғы уақытта атқарылған жұмысты көзбен көріп, облыс тұрғындарының тұрмыс-тіршілігіне баға беру үшін сапармен келгенін атап өтті.

	– Өңірге келсең, барлығы әкімнің ауысуын күтіп жүреді. Егер жұмысын жақсы атқарса, оны ауыстырудың қажеті қанша? Жалпы, сыртқы ахуалдың тұрақсыздығына қарамастан, өңір бүкіл еліміз сияқты дамып келеді. Қазақстанда біз рецессияға, әлеуметтік төлемақыны қысқартуға және жұмыссыздықтың артуына жол берген жоқпыз. Бұл – күнделікті қажырлы еңбектің нәтижесі. Оңтүстік Қазақстан облысы көлік-логистикалық зор әлеуетке ие, бұл жерден автомобиль жолдары мен теміржолдар, газ құбырлары өтеді, Көксарай су қоймасы салынды. Облыста Қазақстан халқының 15 пайызы тұрады. Мұнда бала туу көрсеткіші жоғары және тиісінше мектепке дейінгі, орта, сондай-ақ кәсіптік-техникалық білім мәселесі де баса назар аударуды қажет етеді, – деді Мемлекет басшысы.      

	Қазақстан Президенті әлемнің дамыған 30 елінің қатарына кіру жөніндегі мақсатқа қол жеткізу тек экономикалық қана емес, әлеуметтік көрсеткіштердің жақсаруына да байланысты екеніне назар аударды.

	– Елімізде қабылданған мемлекеттік бағдарламалар азаматтар өмірінің барлық саласын қамтиды. Мысалы, ана өлімі үш есе азайған. Бұл мемлекеттік саясаттың маңызды көрсеткіші деп санаймын. Тұрмыс жағдайының, медициналық қызмет көрсету сапасының жақсаруы азаматтардың денсаулығына тікелей септігін тигізеді, – деді Мемлекет басшысы.     

	Нұрсұлтан Назарбаев инновациялық экономиканы қалыптастыру үшін отандық кадрларды даярлаудың маңыздылығын да атап өтті.

	– Бізге бәсекеге қабілетті білім мен өзіміздің ғылымды дамыту өте маңызды. Назарбаев Университеті мен Назарбаев Зияткерлік мектебін ашу ұлттық ғылыми элитаны қалыптастыруға бағытталған. Халықаралық тәжірибе білім саласында ғылыми орталықтарды құруда мегаполистер рөлінің зор екеніне дәлел. Шымкентте Астана мен Алматыдан басқа үшінші мегаполист құру керек, республиканың батыс өңірінде тағы бір мегаполис пайда болуы мүмкін. Қаланың жаңа әкімшілік орталығының қалыптастырылуы тұрғындар санын миллионнан асыру жөніндегі стратегияның жалғасы болып саналады, – деді Қазақстан Президенті.    

	Нұрсұлтан Назарбаев агроөнеркәсіп кешені қызметінің нәтижесі жаман емес екенін және бұл саланың өнімділігін арттыру керектігін атап өтті. Сондай-ақ, шағын және орта бизнесті дамыту қажеттігіне тоқталды.

	Кездесу барысында облыс әкімі А.Мырзахметов өңірдің әлеуметтік-экономикалық даму қорытындылары туралы баяндады.

	Әкімшілік-іскерлік орталықты қамтитын жаңа тұрғын үй алабы 28 мыңнан астам адамға арналған. Көппәтерлі тұрғын үйлерден басқа мұнда мектепке дейінгі балалар мекемелерін, мектептер, емханалар, сондай-ақ сауда және мәдени-тұрмыстық қызмет көрсету нысандары орналастыру көзделген.

	

/// 
Комиссия отырысында мемлекеттік органдар мен қоғамдық бірлестіктерден келіп түскен Қазақстан Республикасының мемлекеттік наградаларымен марапаттау жөніндегі ұсыныстар талқыланды.
Отырыс қорытындысы бойынша Комиссия мүшелері марапаттау үшін Мемлекет басшысының қарауына ұсынылатын кандидаттарды анықтады. Мемлекеттік наградаларды тапсыру дәстүр бойынша  Тәуелсіздік Күні қарсаңында өткізіледі.
Қазақстан Президенті жанындағы консультативтік-кеңесшілік орган болып саналатын комиссия Қазақстан Республикасының мемлекеттік наградаларын бекіту және жою жөніндегі ұсыныстарды, награда мәселелері жөніндегі заңдардың жобаларын және басқа да нормативтік құқықтық актілерді, марапаттау туралы ұсынымдарды және өзге де мәселелерді қарастырады. 
///
	

	Кездесу барысында Ә.Байменов Мемлекет басшысына агенттіктің алдағы қызметінің негізгі бағыттары мен халықаралық сарапшылар тарапынан жоғары баға алған мемлекеттік қызметтің қазақстандық моделінің қалыптасқан аспектілері туралы баяндады.

	Қазақстан Президенті мемлекеттік қызметті реформалаудың негізгі кезеңдерінің бірі «А» корпусын және тиісті сапалы кадрлар резервін жасақтау екенін атап өтті.

	– Осы орайда мемлекеттік қызметшілерді даярлау және біліктілігін арттыру мәселелеріне назар аудару қажет. Облыстарда оның қызметіне жеткілікті қадағалау жасамайтын жергілікті әкімдіктерге бағыныстағы мемлекеттік қызметшілерді оқытудың өңірлік орталықтары бар. Назар аударуды талап ететін тағы бір бағыт – мемлекеттік қызметшілерді шет елдерде оқыту және біліктілігін арттыру. Қажетті білім қоры, дайындықтары бар адамдарды жіберудің орнына ол жаққа көбінесе ағылшын тілін білмейтіндер жіберіледі. Нәтижесінде олар материалды игере алмайды және тиісті тәжірибе жинақтай алмайды. Бұл мақсаттарға бюджеттен 170 млн. теңге бөлінген, ал нәтиже жоқ, – деді Мемлекет басшысы.

	Нұрсұлтан Назарбаев тиісті мамандықтар бойынша даярлауда сапаның қажеттігін атап өтті.

	– Бүгінде көптеген жоғары оқу орындарында мемлекеттік басқару және мемлекеттік қызметшілерді даярлау факультеттері ашылуда. Алайда онда көбінесе экономика мен құқық жөніндегі пәндер оқытылады, ал іс жүзінде мемлекеттік қызмет одан да ауқымды мәселелерді білуді қажет етеді. Бұл орайда Агенттік Білім және ғылым министрлігімен бірлесіп пысықтап, жағдайға талдау жасағаны жөн, – деді Қазақстан Президенті.    

	Мемлекет басшысы орталық пен жергілікті билік арасында мемлекеттік қызметшілерді ротациялау жөніндегі жұмысты тиімді жүргізудің маңызды екеніне назар аударды.

	– Бұл өте маңызды және жақсы тәжірибе, өйткені өңірлік сипаттағы мәселелерді білмеген адам орталықта қалайша жұмыс істей алады? Бірақ билік көбінесе жергілікті дайын кадрларды тарту үшін тиісті жағдай жасауға мүдделі емес. Бұл үдерісті жіті қадағалаған жөн, – деді Нұрсұлтан Назарбаев.

	Бұған қоса, Қазақстан Президенті соңғы уақытта өңірлік тәртіптік кеңестердің өз белсенділігін азайтып алғанын, олардың жұмысын күшейту жөнінде шаралар қабылдау қажеттігін атап өтті.

	Өз кезегінде Ә.Байменов Қазақстан Президентін мемлекеттік қызметті одан әрі жаңғырту және саяси қызметшілер санын едәуір қысқарту жөніндегі тапсырмаларының орындалуы туралы хабардар етті.

	– Қазақстанның мемлекеттік қызметінің жаңа моделін одан әрі қалыптастыру мақсатында заң, сондай-ақ 12 жарлық және Үкімет пен Агенттіктің бірқатар нормативтік-құқықтық актілері қабылданды. Сіздің нұсқауыңызға сәйкес біз әлемнің жетекші елдерінің тәжірибелеріне талдау жасадық және бүгінде халықаралық сарапшылардың пікірінше, Қазақстанда өзіндік бірегей мемлекеттік қызмет моделі қалыптасты, – деді Агенттік төрағасы.

	Кездесу қорытындысында Мемлекет басшысы мемлекеттік қызмет көрсету және мемлекеттік аппарат жұмысының тиімділігін аттыру үшін мемлекеттік қызметшілерді оқыту сапасын жақсартуға байланысты бірқатар нақты тапсырмалар берді.
///
	

	Қазақстан Президенті брифинг барысында мемлекеттің өңірді дамытуға зор көңіл бөліп отырғанын атап өтті.

	– Облыста мемлекеттік бағдарламаларды, соның ішінде индустриялық-инновациялық даму, білім, тұрғын үймен және жұмыспен қамту жөніндегі бағдарламаларды іске асыруда жұмыс жақсы жүріп жатыр деп санаймын. Халық санының жоғары деңгейі әлеуметтік мәселелерге де ерекше назар аударуды қажет етеді, – деді Нұрсұлтан Назарбаев.

	Мемлекет басшысы Оңтүстік Қазақстан облысының тұрғындары саны жөнінен еліміздегі ірі өңірдің бірі болып саналатынын, бұл жерде жылына 80 мың бала өмірге келетінін, Шымкент тұрғындарының саны миллионнан асуы үшін көп іс атқарылып жатқанын атап өтті.

	– Облыста жыл сайын 30-дан астам білім беру нысаны салынады. Жаңа денсаулық сақтау нысандарының пайдалануға берілуі облыс тұрғындарының денсаулығына оң әсерін тигізуде. Бұған қоса, өңірде халқымыздың тарихи және бірегей мәдени ескерткіштері көптеп саналады, – деді Қазақстан Президенті.    

	Соңында Мемлекет басшысы облыс тұрғындарына бақ-береке және мол игілік тіледі.  

	Бәйдібек би ескерткіші Шымкент қаласының солтүстік бөлігінде, қаланың ең биік тұсында орналасқан. 6700 шаршы метрлік аумақты алып жатқан ескерткіш демеушілердің, азаматтар мен кәсіпкерлердің қаражатына орнатылған.

	
/// 
Армения Президенті Серж Саргсян өз құттықтауында қазақ-армян ықпалдастығы екіжақты форматта, сондай-ақ халықаралық және өңірлік ұйымдар мен бірлестіктер аясында Қазақстан-Армения халықтарының достығы мен игілігі үшін  алдағы уақытта да дами беретініне сенім білдірген.
С.Саргсян Мемлекет басшысына мықты денсаулық, бақуаттылық және қызметіне табыс тіледі.
***
Украина Президенті Петр Порошенко мемлекет құру жолында біздің елдің соңғы ондаған жылдарда қол жеткізген түрлі саладағы жетістіктері  Нұрсұлтан Назарбаевтың Қазақстан Президенті лауазымындағы көпқырлы қызметімен ажырағысыз байланысты екенін атап өткен.
«Дәстүрлі Украина-Қазақстан  достық қарым-қатынасын тереңдете түсуге бағытталған біздің сындарлы диалогымыздың бұдан әрі өрістеуі өзара тиімді және жан-жақты ынтымақтастықты Украина мен Қазақстанның игілігі үшін жандандыра түсуға  септігін тигізетініне сенімдімін», – делінген жеделхатта.
Соңында П.Порошенко Мемлекет басшысына мықты денсаулық, сарқылмас күш-қуат, жемісті мемлекеттік қызметіне жаңа табыс, ал достас Қазақстан халқына игілік пен бақ-береке тіледі. 
***
Жапония премьер-министрі Синдзо Абэ Нұрсұлтан Назарбаевты туған күнімен құттықтап, оның пәрменді басшылығымен Қазақстан көптеген жылдар бойы өзінің халықаралық аренадағы беделін арттырып келе жатқанын атап өткен.
С.Абэ Мемлекет басшысына және Қазақстан халқына игілік пен бақ-береке тіледі.     
***
Монако князі II Альбердің құттықтауында екі ел арасындағы байланыстарды одан әрі нығайтудың маңыздылығы айтылған.
«Миландағы көрмеде Қазақстанның ұлттық павильонында болу мені өте жақсы әсерге бөледі, Астанада өтетін ЭКСПО-2017 дүниежүзілік көрмесіне Монако Княздігінің қатысуын тағатсыздана күтіп жүрмін», – делінген құттықтауда.
***
Оман Сұлтаны Кабус бен Саид Нұрсұлтан Назарбаевты туған күнімен құттықтап, оған бақыт және мықты денсаулық тіледі, сондай-ақ достас Қазақстан халқының одан әрі ілгерілеуі мен өсіп-өркендеуіне ниеттестігін білдірді.
///
	 

	Жеделхатта Қазақстан Президенті Бельгияның ұлттық мерекесі – Корольдің ант беру күнімен құттықтап, бұл күні биліктің берілуінің символдық мәні барын және маңызды тарихи оқиға болып саналатынын атап өтті.

	«Өкілеттігіңізді ұлыңызға беруіңіз Бельгия халқының есінде қалатын тарихи маңыздылығы зор оқиға болмақ. Мен Брюссельде өткен екіжақты кездесулерді ықыласпен еске аламын. Елдеріміз арасындағы достық пен екіжақты және көпжақты форматтағы ынтымақтастықты нығайтуға бағытталған игі қадамдар Сіздің жеке қолдауыңыздың арқасында іске асырылғаны анық», – деп атап өтілген Король Альберт II-нің атына жолданған құттықтау жеделхатында.

	Нұрсұлтан Назарбаев ханзада Филиптің Қазақстанға 2010 жылғы қазандағы сапарынан кейін де жылы сезіммен еске алатынын атап өткен.

	«Біздің елдеріміз арасында қалыптасқан өзара қарым-қатынастар Сіздің қолдауыңызбен алда да екі ел халықтарының игілігі үшін достық және өзара түсіністік рухында одан әрі дамитынына сенемін», – делінген жеделхатта.

	Соңында Мемлекет басшысы Альберт II-ге және Король Филипке зор денсаулық, қызметтеріне мол табыс, ал Бельгия халқына – бақ-береке және игілік тілеген.   
///Мемлекет басшысы БҰҰ Бас Ассамблеясы 74-ші сессиясының ресми іс-шаралары аясында АҚШ Президенті Дональд Трамппен қысқа кездесу өткізді.
Әңгімелесу барысында екі ел көшбасшылары Қазақстан мен Американың кеңейтілген стратегиялық серіктестігінің өзекті мәселелері мен перспективаларын талқылады.
Қасым-Жомарт Тоқаев АҚШ-пен саяси, сауда-экономикалық, гуманитарлық, сондай-ақ өңірлік және жаһандық қауіпсіздікті қамтамасыз ету салаларындағы жан-жақты қарым-қатынастарды одан әрі нығайтуды жалғастыра беретінін атап өтті.

///Кездесу барысында еліміздегі білім мен ғылымның дамуына, қоғамдағы соңғы уақыттарда болып жатқан өзгерістер мен ұрпақ тәрбиесіне қатысты мәселелер талқыланды.
Сонымен қатар қазақ тілін дамыту және латын әліпбиіне көшу жөнінде ой-пікірлер мен ұсыныстар айтылды.     


///
	 

	Бас прокурор бірінші жартыжылдықтың қорытындысы бойынша елдегі заңдылықтың жай-күйі мен құқықтық тәртіп туралы хабардар етті, сондай-ақ Мемлекет басшысының тапсырмаларының орындалу барысы жөнінде баяндады.

	Нұрсұлтан Назарбаев елдегі криминогендік ахуалды жақсарту жөніндегі жұмысты одан әрі жандандыруға, сондай-ақ құқық қорғау органдары қызметінің тиімділігін арттыруға назар аударды.

	Бас прокурор алты айдың қорытындысы бойынша ашылмаған қылмыстың азайғаны туралы мәлім етті. Бұл ретте ол барлық қылмысты тіркеу нақты көріністі біліп отыруға және анағұрлым проблемалы учаскені анықтап, уақтылы алдын алу шараларын қабылдауға мүмкіндік туғызатынын атап өтті.

	– Бірінші жартыжылдықта біз 177 мың қылмысты, соның ішінде тонау, ұсақ бұзақылық тәрізді қылмыс түрлерін тіркедік. Оның бәрі есепке алынып, олар бойынша тексеріс жүргізіледі. Қазіргі уақытта ауыр және аса ауыр қылмыс 16 пайызға азайғаны, адам өлімі, қарақшылық пен тонаушылық саны да азая бастағаны атап өтілуде, – деді А.Дауылбаев.    

	Бұған қоса, А.Дауылбаев азаматтардың еңбек құқықтарын, жетім балалар құқықтарын қорғау салаларындағы заңдылықтың жай-күйі,  ұйымдасқан қылмысқа, діни экстремизм мен терроризмге қарсы іс-қимыл жөнінде жүргізілген жұмыстар, сыбайлас жемқорлық және бюджет қаражатын ұрлау фактілері бойынша өзекті қылмыстық істердің тергелу барысы туралы хабардар етті.

	Кездесу қорытындысында Мемлекет басшысы заңдылық пен құқықтық тәртіпті қамтамасыз ету жөніндегі жұмысты жалғастыруды, сондай-ақ азаматтардың, шағын және орта бизнес өкілдерінің құқықтарын, мемлекет пен қоғам мүдделерін қорғауды күшейтуді тапсырды.
/// 
Телефонмен әңгімелесу кезінде Владимир Путин Нұрсұлтан Назарбаевты туған күнімен құттықтап, денсаулық, бақ-береке және жаңа жетістіктер тіледі.
/// 
Архимед Бегежанұлы Мұхамбетов Қостанай облысының әкімі болып тағайындалсын, ол Ақтөбе облысының әкімі қызметінен босатылсын.
 
 
Қазақстан Республикасының
                Президенті                                                                     Н.Назарбаев
 
 
Астана, Ақорда, 2015 жылғы  11 қыркүйек
                       №   88
 
/// 
Конференцияның ашылу салтанаты алдында Қазақстанның ғылыми және шығармашылық зиялы қауымы өкілдерінен құралған делегация Қазақ хандығының негізін қалаушы Керей мен Жәнібек хандар  ескерткішіне гүл шоқтарын қойды. Делегацияны Қазақстан Республикасының Мемлекеттік хатшысы Гүлшара Әбдіқалықова бастап барды.
Конференция жұмысына 1500-ден астам адам қатысты. Олардың  қатарында ҚР Парламентінің депутаттары, мемлекеттік органдар басшылары, Қазақстанның мемлекет және қоғам қайраткерлері, дипломатиялық  өкілдіктердің  басшылары, судьялар, отандық саяси партиялардың, үкіметтік емес ұйымдардың, бизнес қоғамдастығының, Қазақстан халқы Ассамблеясының өкілдері, мәдениет және өнер қайраткерлері, БАҚ жетекшілері, сондай-ақ Әзербайжан, Болгария, Ұлыбритания, Германия, Израиль, Үндістан, Испания, Италия, Қырғыз Республикасы, Қытай,  Беларусь, Тәжікстан, Ресей, АҚШ, Түркия, Өзбекстан, Украина, Франция, Швейцария сынды мемлекеттерден тарих пен мемлекеттіліктің даму проблемаларын зерттейтін ірі  ғалым-зерттеушілер бар.
Пленарлық отырыста Мемлекеттік хатшы Қазақстан Президенті Нұрсұлтан Назарбаевтың конференцияға қатысушыларға және шетелдік қонақтарға арналған құттықтауын оқып берді.
Мемлекет басшысының құттықтауында Қазақ хандығы құрылуының 550 жылдығын бүкіл халық болып мерекелеу – бір шаңырақ астында өзара келісімде өмір сүріп жатқан барша қазақстандықтардың бірлігінің жарқын көрінісі екені айтылған.
«Біз өткенімізді мақтан тұтамыз және ата-бабаларымыздың сан ғасырлық армандарын ақиқатқа айналдыра отырып, олардың асыл мұраларын қастерлейміз. «Мәңгілік Ел» жалпыұлттық идеясы тарихи сананың берік іргетасына сүйенеді. Бұл – қазақстандық патриотизмнің маңызды қыры. Қазақстандық тарихшылардың Қазақ хандығы құрылуының, қалыптасуы  мен дамуының тарихи үдерісіне, халқымыздың тарихи жолына терең талдау жасап, зерттеу жұмыстарын  жалғастыра беруі маңызды» делінген құттықтауда.
Сонымен бірге, Әзербайжан, Моңғолия, Түркия ұлттық ғылым академиясының өкілдері, Ресей Ғылым акадамиясының мүшелері баяндама жасады.
Пленарлық отырыс аяқталғаннан кейін қоғам және мемлекет қайраткерлері, ғалымдар, тарихшылар, этнологтар, шығыстанушылар, тіл мамандары «Қазақ хандығы және Н.Ә.Назарбаевтың «Мәңгілік Ел» идеясы»; «Қазақ хандығынан – Қазақстан Республикасына дейін: тың деректер, жаңаша тұжырымдамалар»; «Қазақ құқығы мен билер сотының әлем өркениетіндегі орны» және «Тәуелсіз Қазақстанның әлемдік қоғамдастықтағы орны» деп аталатын төрт секция бойынша жұмысты жалғастырды. Секциялар жұмысына сондай-ақ жас ғалымдар, докторанттар, магистранттар мен студент жастар қатысты. 
///Нұрсұлтан Назарбаев И.Каримов жерленген орынға гүл шоғын қойды.
Мемлекет басшысы жиналғандарға арнаған сөзінде Ислам Каримовпен екеуін ұзақ жылдар бойы берік достық, шынайы түсіністік, өзара тілеулестік байланыстырып келгенін  айтты.
– Өзбекстандықтардың келер ұрпағы, келесі буыны Ислам Каримовты әрдайым есте сақтайды деп сенемін.  Оның артта қалған мол мұрасын, мемлекеттік қызметінің нәтижелерін ұрпақ зерттеп-зерделеп, атқарған істерін өзбек халқының тарихына алтын әріптермен жазады. Ол бүкіл әлемге танымал көшбасшы болды, ел экономикасының қалыптасуы мен дамуы, халықтың әл-ауқатының артуы оның есімімен байланысты. Біз ұлы адамнан айырылдық, – деді Қазақстан Президенті.
Сондай-ақ, Нұрсұлтан Назарбаев бауырлас елдеріміз арасындағы тарихи және стратегиялық байланысты нығайту жолында Өзбекстанның тұңғыш Президенті баға жетпес рөл атқарғанына тоқталды.
– Қазақ пен өзбек халқы әрдайым бір-бірімен етене жақын болды. Ислам Абдуганиевич екеуміз 1998 жылы Қожа Ахмет Иасауи кесенесі басында мәңгілік достық туралы келісімге қол қойдық, біздің қарым-қатынасымыз үнемі сол келісімге негізделді. Қазақстан әрқашан өзбек халқымен қанаттасып, қатар келеді және солай бола береді. Біз сіздермен барлық қуанышты бірге бөлісіп, қиын кездерде бірге қайғырамыз, – деді Мемлекет басшысы.
Сондай-ақ, Нұрсұлтан Назарбаев И.Каримовтің отбасымен кездесіп, Қазақстан халқының және жеке өзінің атынан шын ниетімен көңіл айтты.






/// 
Жеделхатта Нұрсұлтан Назарбаев Қырғызстанның көрнекті басшыларының бірі, халқының ұлтжанды азаматы дүниеден озғаны туралы хабарды зор күйзеліспен қабылдағаны айтылған.  
Мемлекет басшысы республикаға басшылық жасаған кезінде кәсіби біліктілігі мен адамгершілік қасиеттері арқылы көпшіліктің құрметіне бөленген Т.Үсібәлиевтің бауырлас елді нығайту мен өркендету ісіне мол үлес қосқанын атап өтті.  
Соңында Нұрсұлтан Назарбаев Қазақстан халқының және жеке өзінің атынан Т.Үсібәлиевтің туған-туыстары мен жақындарына көңіл айтты. 
///Комиссия жұмысына Парламент депутаттары, орталық және жергілікті атқарушы органдардың басшылары, қоғам қайраткерлері және ғалымдар қатысты.
Жиын барысында мемлекеттік рәміздерді пайдалану және насихаттау жөніндегі жұмыстардың жәй-күйіне қатысты Ұлттық экономика министрі Руслан Дәленовтың, Алматы қаласы әкімі Бауыржан Байбектің және Батыс Қазақстан облысының әкімі Ғали Есқалиевтің есептері тыңдалды.
Сондай-ақ, Индустрия және инфрақұрылымдық даму, Мәдениет және спорт министрліктерінің ведомстволық наградаларын бекіту туралы ұсыныстары қаралды.
Отырыс қорытындысы бойынша Мемлекеттік хатшы бірқатар тапсырма берді.
///Отырыс барысында Мемлекет басшысы Премьер-Министр К.Мәсімов бастаған Үкіметтің отставкасын қабыл алғанын тағы да атап өтті.
Сондай-ақ, Нұрсұлтан Назарбаев К.Мәсімовке және Үкімет мүшелеріне атқарған жұмыстары үшін алғыс айтып, қызметтеріндегі күрделі кезеңге қарамастан алға қойылған барлық міндеттердің орындалғанын айтты.
Конституцияның 44-бабына сәйкес, Елбасы Парламент Мәжілісінің қарауына Қазақстан Республикасы Премьер-Министрі лауазымына Бақытжан Сағынтаевтың кандидатурасын ұсынды.
– Облыстардың, Астана мен Алматы қалалары әкімдерінің қатысуымен өткен Үкіметтің бүгінгі кеңейтілген отырысында жаңа министрлер кабинеті шешуге тиісті бірқатар жаңа міндеттер қойдым. Әлемдік экономика мен саясаттың қазіргі тұрақсыздығы жағдайында стратегиялық бағдарламаларымызды іске асыруды жалғастыру маңызды. Үкіметтен барлық бағыт бойынша нақты, сауатты жұмыс талап етіледі. Бақытжан Сағынтаев жаңа Үкімет жұмысының сабақтастығы мен тиімділігін сақтау үшін лайықты кандидатура деп ойлаймын, – деді Нұрсұлтан Назарбаев.
Мәжіліс депутаттары Премьер-Министр лауазымына ұсынылған Б.Сағынтаевтың кандидатурасын бірауыздан мақұлдады.
Б.Сағынтаев көрсетілген сенім үшін алғыс білдіріп, жүктелген міндеттерді орындауға бар күш-жігері мен білімін жұмсайтынын айтты.



/// 
Телефонмен әңгімелесу кезінде Владимир Путин Нұрсұлтан Назарбаевты туған күнімен құттықтап, денсаулық, бақ-береке және жаңа жетістіктер тіледі.
///Мемлекет басшысы кездесуге қатысушыларға жергілікті мәслихаттың кезектен тыс сессиясында кандидатурасы мақұлданған облыстың жаңа әкімі Мәлік Мырзалинді таныстырды.
Қазақстан Президенті облыс активіне арнаған сөзінде бірқатар көрсеткіштер бойынша, атап айтқанда өнеркәсіп, ауыл шаруашылығы өнімдерін өндіру, инвестициялар тарту көлемі, сондай-ақ тұрғын үй құрылысы жөнінен өңір экономикасы дами түскенін айтты.
– Ауқымды үш дағдарысты бастан өткерсек те, еліміздегі тұрақтылықты сақтап қалдық және әрі қарай дамып келеміз. Экономикалық қиындықтарды еңсеруге мүмкіндік беретін ұлттық қор жинақтай алдық. Енді алдымызда әлемнің дамыған 30 елінің қатарына қосылу мақсатына қол жеткізу үшін «Қазақстанның үшінші жаңғыруы: жаһандық бәсекеге қабілеттілік» атты жолдауды іске асыру аясындағы жаңа міндеттер тұр, – деді Нұрсұлтан Назарбаев.
Елбасы әлемнің жаңа нақты ахуалы жағдайында технологиялар қарқынды дамып келе жатқанын атап өтіп, жолдауда көрсетілген міндеттерді іске асыру үшін жаңа білім мен тәсілдерді қолдану қажеттігіне назар аударды.
Мемлекет басшысы индустрияландыру бағдарламаларын жүзеге асырудың, өңір және бүкіл республика бойынша инфрақұрылымды дамытудың маңыздылығына тоқталды.
– Таяу жылдары Қазақстанда 7 мың шақырым автомобиль жолдары салынатын болады. Өңірлердің барлығы жоғары сапалы магистральдар  арқылы байланысады. Олар балаларымыз бен немерелеріміз үшін мәңгілікке қалатын болады. Сондай-ақ, әуежайлар қалпына келтірілуде. Каспийде 2 теңіз порты салынуда. Елімізде жүзеге асырылып жатқан барлық бағдарламалар жаңаша тәсілдерді қолдануды қажет етеді, – деді Қазақстан Президенті.
Сондай-ақ, Нұрсұлтан Назарбаев М.Мырзалинге облыстың ауыл шаруашылығы секторын одан әрі дамытуға қатысты бірқатар міндет жүктеді. Атап айтқанда, Мемлекет басшысы ауыл шаруашылығы кооперативін құру, ғылыми әлеуетті пайдалану арқылы өнімділікті арттырып, ауыл шаруашылығына шағын несие бөлу, шағын және орта бизнесті жандандыру арқылы агроөнеркәсіп кешенін дамытудың маңыздылығын айтты.
Елбасы алдағы «ЭКСПО-2017» халықаралық көрмесі аясында пайдаланылатын облыстың туристік әлеуетін ерекше атап өтті.
Соңында Қазақстан Президенті қатысушыларға биылғы астықтың мол олуын тілеп, көктемгі егіс жұмыстарында табысқа жетулеріне ниеттестік білдірді.


///Қасым-Жомарт Тоқаев Алматыдағы резиденциясында Ұлттық қоғамдық сенім кеңесінің мүшелерімен бірқатар кездесулер өткізді.
«Адам құқықтары хартиясы» қоғамдық қорының атқарушы директоры Жеміс Тұрмағамбетовамен кездесу барысында азаматтық қоғамның перспективалары және құқық қорғау ұйымдарының мемлекеттік органдармен өзара ықпалдастық мәселелері талқыланды.
Әлеуметтанушы, «Стратегия» әлеуметтік және саяси зерттеулер орталығы» қоғамдық қорының басшысы Гүлмира Илеуова  «Халықтың үніне құлақ асатын мемлекет» тұжырымдамасын дамыту жөніндегі ой-пікірімен бөлісті. Атап айтқанда, ол аталған тұжырымдаманы жүзеге асыруда әлеуметтік зерттеулердің атқаратын рөлі туралы айтты.
Сонымен қатар кездесуде Қоғамдық кеңестер институтының жұмысы, жоғары оқу орындарына автономия беру, медициналық сақтандыру жүйесін енгізу жөніндегі ұсыныстар қарастырылды.
Алматы жоғары басқару мектебінің және «Аспандау» ғылыми-білім беру қорының президенті Қанат Нұров әлеуметтік-экономикалық саясат жүргізу, жекеменшік институттар мен қор нарығын дамыту мәселелерін қозғады.  




///
	 

	Кездесу барысында К.Көкірекбаев Мемлекет басшысына Жамбыл облысының әлеуметтік-экономикалық дамуының негізгі көрсеткіштері мен өңірді дамытудың алдағы кезеңге арналған жоспарлары туралы баяндады.

	Мемлекет басшысы өңірдің жылу беру маусымына дайындығын қамтамасыз ету қажеттігіне назар аударды. Сондай-ақ ауыл шаруашылығында ылғал сақтау технологияларын дамытудың маңыздылығын атап өтті.

	Сонымен қатар, Нұрсұлтан Назарбаев облыста мемлекеттік үдемелі индустриялық-инновациялық даму бағдарламасының аясында жүзеге асырылатын индустриялық жобаларға айрықша назар аударды. 

	Кездесудің қорытындысы бойынша Мемлекет басшысы нақты тапсырмалар берді. 


///Белгілі қоғам қайраткері, публицист Сейдахмет Құттықадаммен әңгімелесу барысында Қазақстан Республикасы Президентінің жанындағы Ұлттық қоғамдық сенім кеңесі жұмысының өзекті аспектілері, аталған диалог алаңының еліміздің әлеуметтік-саяси өміріндегі рөлі талқыланды.
Сонымен қатар, кездесуде қазіргі ішкі саяси ахуал және Орталық Азиядағы өңірлік үдерістер жөнінде сөз болды.
Қазақстанның Азаматтық альянсының президенті Асылбек Қожахметовпен өткен кездесуде азаматтық қоғамды дамыту, мемлекеттік органдар жанындағы қоғамдық кеңестердің рөлін арттыру мәселелері талқыланды.
Мемлекет басшысы азаматтық секторды нығайтудың және оның әлеуетін әртүрлі салада пайдаланудың маңыздылығын атап өтті.
Сонымен қатар, білім және ғылым саласын жаңғырту, университеттердің жаңа рөлі мен олардың мүмкіндіктерін ұлттық экономиканы реформалау ісіне пайдалану жөнінде сөз болды.
Президент «Сакралды Қазақстан» ғылыми-зерттеу орталығының жетекшісі Берік Әбдіғалимен «Ұлытау-2019» халықаралық туристік форумында ұсынылған бастамалардың іске асырылу мәселелерін талқылады. Сонымен қатар, елімізде этнотуризмді кеңінен насихаттау қажеттігіне ерекше назар аударылды.
///Жоғары Еуразиялық экономикалық кеңес отырысына қатысу барысында Нұрсұлтан Назарбаев Молдова Президенті И.Додонмен кездесті.
Мемлекеттер басшылары әңгімелесу кезінде Қазақстан мен Молдова арасындағы ынтымақтастықтың перспективалы бағыттарын талқылады.
Сауда-экономикалық және мәдени-гуманитарлық салалар екіжақты ынтымақтастықтың басымдығы бар бағыттары ретінде атап өтілді.
Кездесуге Молдова жағы бастамашы болды.   

///Қазақстан Президентіне өңірдің туристік кластерін, атап айтқанда Щучинск-Бурабай курорттық аймағын, «Абылай хан» алаңын, «Ақ бура» курорттық аймағын және басқа да нысандарды одан әрі дамытуға арналған жобалар таныстырылды.
«Визит-Центр» орталығы – тақырыптық музейлер, «5 D» кинотеатры, «Бурабай» мемлекеттік ұлттық табиғи саябағында өмір сүретін және өзге елдерден әкелінген жабайы хайуанаттар саябағы бар туристік кешен.

///Нұрсұлтан Назарбаев Жапониядағы нөсер жаңбыр мен лай көшкіні салдарынан көптеген адамның қаза болғаны туралы хабарды зор күйзеліспен қабылдады.
«Табиғи апат салдарынан жақындарын жоғалтқан және зардап шеккен отбасылардың, сондай-ақ бүкіл Жапония халқының қайғысына ортақтасып, көңіл айтамын», – делінген жеделхатта.
Мемлекет басшысы Қазақстан халқының осындай ауыр сәтте Жапония халқымен бірге екенін жеткізіп, зардап шеккендердің тезірек сауығып, отбасыларына оралуына тілектестік білдірді.
///
	 

	Кездесу барысында сауда-экономикалық, инвестициялық, мәдени-гуманитарлық салалардағы екіжақты өзара іс-қимыл мәселелері, сондай-ақ халықаралық күн тәртібіндегі өзекті жайттар талқыланды.

	Нұрсұлтан Назарбаев пен Владимир Путин екі елдің халықаралық және өңірлік ұйымдар, соның ішінде Еуразиялық экономикалық одақ аясындағы ынтымақтастығына да назар аударды.

	Сонымен қатар, мемлекет басшылары 26 тамызда Минскіде өткен Кеден одағы елдерінің, Украинаның басшылары мен Еуропалық одақ өкілдерінің кездесуі кезінде жасалған уағдаластықтардың іске асырылу барысын талқылады. 


///Қасым-Жомарт Тоқаевқа инновациялық кластер орталығында орналасқан 4 технологиялық лаборатория, 50-ден аса IT компаниялар мен  бірқатар стартап жобалар туралы жан-жақты ақпарат берілді. 
Инновациялық кластердің жұмысына 284 ұйым біріктірілген.  Олардың қатарында 23 жоғары оқу орны, 25 ғылыми зерттеу орталығы, 2 технопарк, 1 даму институты, «Инновациялық технологиялар паркі» арнайы экономикалық аймағына қарасты 166  компания, 1 бірлескен инвестициялық қор және 66 ұйым бар.
Мемлекет басшысы «Tech Garden» орталығының жұмысын жоғары бағалап, алдағы бастамаларына сәттілік тіледі.










/// 
Нұрсұлтан Назарбаевты Тәжікстан Республикасының Президенті туған күнімен құттықтады.
Әңгіме барысында мемлекеттер басшылары екіжақты ынтымақтастықтың өзекті мәселелерін, сондай-ақ Қазақстан Президентінің Душанбе қаласына биылғы күзге болатын ресми сапарын талқылады.
Әңгімелесуге тәжік тарапы бастамашы болды.
 
///Режеп Ердоған Қасым-Жомарт Тоқаевты Қазақстан Республикасының Президенті лауазымына кірісуімен құттықтап, жауапты қызметіне табыс тіледі.
Әңгімелесу барысында екі ел басшылары Қазақстан Республикасының Тұңғыш Президенті – Елбасы Нұрсұлтан Назарбаевтың Қазақстан мен Түркия арасындағы қарым-қатынастарды қалыптастыру және ынтымақтастықты дамыту ісінде ерекше рөл атқарғанын атап өтті.
Тараптар бір-бірін Наурыз мейрамымен құттықтады.
Телефон арқылы сөйлесуге Түркия жағы бастамашы болды.
///Жиынға Ұлттық инвесторлар кеңесінің мүшелері, Президент Әкімшілігі мен мемлекеттік органдардың басшылығы, «Атамекен» Ұлттық кәсіпкерлер палатасы президиумының мүшелері, ұлттық компаниялар мен еліміздің бизнес өкілдері қатысты.
Мемлекет басшысы жеке бастама мен еркін кәсіпкерлік - экономиканы дамытудың және еліміздің әл-ауқатын арттырудың негізгі факторлары екенін атап өтті. Бұл факторлар бүгінгі отырыс тақырыбының «Кәсіпкерлікті дамыту – ел экономикасын жаңғыртудың негізі» деп аталуына түрткі болғанын айтты.
– Былтырғы жыл біздің бизнес үшін табысты болды. Нақты жұмыс істейтін шағын және орта бизнес субъектілерінің саны 11 пайызға көбейіп, 1,3 миллионға жетті. Шағын және орта бизнес өндіретін өнім көлемі 14 пайызға артып, 26,5 триллион теңгені құрады. Экономикадағы бұл саланың үлесі өткен жылғы көрсеткіш бойынша 25,6 пайыздан 28,3 пайызға дейін өсті. Бұл жаман көрсеткіш емес. Қазақстанда бұрын өндірілмеген 500-ден астам өнім түрлері шығарыла бастады. Экспорттың таралым аумағы кеңеюде, отандық өнімдер әлемнің 120 елінің нарығына жеткізілуде. Бірақ, жетістіктермен бірге, бірқатар шешімін күткен мәселе де бар. Бұл – іскерлік ахуал, тауарларды өткізу нарығы, қаржыландырудың қол жетімділігі сияқты мәселелер, – деді Қасым-Жомарт Тоқаев.
Қазақстан Президенті қолайлы іскерлік ортаны, бизнеске тиімді қолдау көрсетуді және бәсекелестікті қорғауды қамтамасыз ету жөнінде бірқатар міндетті белгілеп берді. Баяндамада Қазақстан компанияларының қаржылық тұрақтылығын арттыру және отандық кәсіпкерлердің бизнес-дағдысы мен құзыретін жетілдіру мәселелеріне ерекше назар аударылды.
Соңында Қасым-Жомарт Тоқаев еліміздің жоғары басшылығы отандық бизнеспен жүйелі диалог жүргізу үшін Ұлттық инвесторлар кеңесі тұрақты жұмыс істейтін алаң болуы тиіс екенін айтып, Үкіметке Кеңес жұмысының жаңа форматын бекіту жөнінде жарлық жобасын әзірлеуді тапсырды.
Отырыста «Атамекен» Ұлттық кәсіпкерлер палатасының басқарма төрағасы Абылай Мырзахметов, «Alageum Electric» акционерлік қоғамы директорлар кеңесінің төрағасы Еркебұлан Ілиясов, «Textiline» жауапкершілігі шектеулі серіктестігінің атқарушы директоры Инна Апенко, «Гормолзавод» жауапкершілігі шектеулі серіктестігінің директоры Асен Жақсылықов, «Меthod» жауапкершілігі шектеулі серіктестігінің директоры Дагар Давлетовтер баяндама жасады.
Баяндаманың толық мәтінін мына сілтеме бойынша оқи аласыздар.
 





///Мемлекет басшысы оқу-жаттығу жүргізуге, дайындық жасауға әрі жарыс өткізуге арналған жаңа спорттық және туристік нысанмен танысты.
Республикалық шаңғы спорты базасы шаңғы стадионын, мылтықпен ату алаңын, жүзу бассейні мен жаттығу залы бар жабық спорт кешенін, трамплиннен секіруге арналған орынды, әкімшілік-тұрмыстық және басқа да мақсаттағы үй-жайларды қамтиды.
Спорт базасымен танысу барысында Қазақстан Президентіне еліміздің туризм саласын дамыту перспективалары туралы мәлімделді. «Туристік Қазақстан» бағдарламасының алдағы уақытта жүзеге асырылу және Щучинск-Бурабай курорттық аймағын әрі қарай жетілдіру жоспарлары жөнінде Премьер-Министрдің бірінші орынбасары А.Мамин, Мәдениет және спорт министрі А.Мұхамедиұлы және Ақмола облысының әкімі М.Мырзалин баяндама жасады.
Баяндамаларды тыңдаған Мемлекет басшысы Қазақстанның туристік әлеуетін арттырудың өзектілігін айтты.
– Қазіргі уақытта қазақстандықтар Отанымыздың көрікті жерлерімен таныса алатындай демалыс орындарын салу басты міндет саналады, – деді Нұрсұлтан Назарбаев.
Қазақстан Президенті Щучинск-Бурабай курорттық аймағының аумағындағы инфрақұрылымды дамытудың қажеттілігін айтты.
Сонымен қатар, Мемлекет басшысы тиісті кадрларды даярлау есебінен туристік қызмет көрсету сапасын жақсартудың маңыздылығына ерекше тоқталды.
Нұрсұлтан Назарбаев бүгінде 10 туристік аймаққа баса назар аударылатынын айтты. Бұлар – Имантау, Баянауыл, Түркістан, Алматы облысы, Шарын шатқалы, Алакөл, Каспий жағалауы және басқалары.
– Туристік нысандарға субсидия бөлу көзделіп отыр. Туристерді бәсекеге қабілетті баға болғанда ғана тарта аламыз. Біз экономиканың осы саласына зор мән беруіміз керек, – деді Елбасы.
Мемлекет басшысы өңірлердің басшыларын және инвесторларды еліміздің туристік кластерін дамыту үдерісіне белсенді атсалысуға шақырды.





///Қазақстан Республикасы Тәуелсіздігінің 25 жылдығына және Халықаралық адам құқықтары күніне арналған іс-шараға Адам құқықтары жөніндегі комиссия төрағасы Қ.Сұлтанов, Бас прокурор Ж.Асанов, БҰҰ Даму бағдарламасының Қазақстандағы тұрақты өкілі Н.Шимомура, Еуропалық Одақтың Қазақстандағы өкілдігі басшысы Т.Христеа, ЕҚЫҰ-ның Астанадағы бағдарламалар офисінің басшысы Д.Сабо қатысты.
Мемлекеттік хатшы құттықтау сөзінде Қазақстан Президенті демократиялық институттарды, БАҚ-ты дамыту, азаматтарымыздың құқықтары мен бостандықтарын қорғау – тәуелсіз Қазақстанның дамуының маңызды шарттары деп көрсеткенін айта келе, оның адам құқықтарын қорғау саласында барлық азаматтық қоғам институттарымен сындарлы және әріптестік ынтымақтастық орнатуға ерекше мән беретінін жеткізді.
Г.Әбдіқалықова Қазақстан Республикасының БҰҰ Қауіпсіздік Кеңесінің 2017-2018 жылдардағы тұрақты емес мүшесі ретіндегі қызметінің басталуы қарсаңында адам құқықтары саласындағы мәселелерді талқылау айрықша өзекті екенін айтты.
Отырысқа қатысушылардың баяндамалары мен сөйлеген сөздерінде Қазақстан Республикасының Конституциясы мен қолданыстағы заңдарында кепілдік берілген адам құқықтары мен бостандықтарын іске асыру, адам құқықтарын қорғаудың ұлттық тетіктерін халықаралық стандарттарға сай жетілдіру мәселелері талқыланды.
Алқалы жиынға қатысушылар Мемлекет басшысының Бес институционалдық реформасының, сондай-ақ Қазақстан ратификациялаған адам құқықтары жөніндегі халықаралық шарттардың құқық қорғау тетіктерін жетілдіру мен адам құқықтарын қорғаудың ұлттық жүйесін нығайтудағы ерекше маңыздылығын атап көрсетті. Талқылау барысында сөз сөйлеген халықаралық және отандық сарапшылар Қазақстандағы құқық қорғау тәсілдеріне оң баға берді.
Соңында Мемлекеттік хатшы БҰҰ-ның Қазақстандағы даму бағдарламасы, Көші-қон жөніндегі халықаралық ұйымы, Астанадағы Еуропалық Одақтың өкілдігі мен ЕҚЫҰ-ның бағдарламалар офисі сияқты халықаралық институттарға, сондай-ақ үкіметтік емес құқық қорғау ұйымдарына адам құқықтарын қорғау саласындағы сындарлы ынтымақтастық үшін ризашылық білдірді.
///
	

	Кеңеске барлық деңгейдегі әкімдер, Үкімет мүшелері, құқық қорғау органдарының өкілдері, бірқатар мемлекеттік органдардың басшылары қатысты.

	Мемлекет басшысы кеңес барысында бүгінде Қазақстан маңызды мәселелерді шешу алдында тұрғанын атап өтті. Көп мәселе таңдап алынған жолға байланысты болады.

	- Сіздер әлемде не болып жатқанын көріп отырсыздар. Бұл - дағдарыстың жаңа толқыны емес, әлемдік экономика әлі шыға қоймаған 2007-2008 жылдардағы дағдарыстың жалғасы. Біз, барлық қиыншылыққа қарамастан, өмір сүру деңгейін үнемі көтеріп келеміз. Халықтың жан басына шаққанда нақты орташа табысы шамамен төрттен бірге артты. Мұндай табыспен әлемнің соншама елдері ғана мақтана алады, - деді Нұрсұлтан Назарбаев.

	Қазақстан Президенті Астанада ЭКСПО-2017 халықаралық көрмесін өткізу туралы шешім біздің жеңістеріміз бен келелі келешегіміздің тағы бір мойындалуы екенін атап көрсетті.

	- Бұл - тәуелсіздік жылдарындағы Қазақстанның халықаралық деңгейдегі ең үлкен жетістігі. Бұл біздің еліміз үшін экономикалық дамудың белесіне бастайтын бетбұрыс бекеті болмақ. Көрме еліміз үшін аса маңызды іс-шара болады. Біздің елорамызда ғылым мен техниканың ең үздік әлемдік жетістіктері көрсетіледі. Көптеген қазақстандықтар біз ұмтылып отырған «болашақтың экономикасын» өз көздерімен көреді. Біз үшін ЭКСПО әр өңірге пайда әкелетіндей мегажобаға айналуы керек. Бұл еліміздің инновациялық дамуына қуатты серпіліс береді, - деді Мемлекет басшысы.

	Нұрсұлтан Назарбаев осынау жетістіктің бәрі – мемлекеттің дұрыс таңдалған саясатының, халықтың еңбексүйгіштігінің, барлық мемлекеттік аппараттың мақсатты жұмысының нәтижесі екенін атап өтті.

	- Алайда бұл табысқа тоқмейілсуге болады деген сөз емес. Біздің мойнымызға еліміздің тағдыры мен оның болашағы үшін тарихи жауапкершілік жүктелген. Біз қарапайым азаматтардың игілігі үшін мемлекеттік аппарат пен «Нұр Отан» басқарушы партиясының барлық ресурсын жұмылдыруымыз қажет. Сондықтан да мен биылғы жылдың басындағы өз Жолдауымда айтқанымдай, реформаның жаңа кезеңіне кірістік, - деді Қазақстан Президенті.  

	Осыған байланысты Нұрсұлтан Назарбаев мемлекеттік қызметтің тиімділігі толықтай арта түсетініне тоқталды.

	- Осыған орай, кәсіпқой басқарушылар корпусы қалыптастырылады. Саяси мемлекеттік қызметшілер саны 8 есе қысқарады. Олардың қатарында мемлекеттік органдардың бірінші басшылары мен орынбасарлары ғана қалады. Министрлер мен жауапты хатшылардың, әкімдер мен аппарат басшылары өкілеттіктерінің ара жігі нақты ажыратылады. Министрлер мен әкімдер кадр мәселесімен және бюджет қаражатын бөлумен емес, салалық саясатты іске асырумен және өңірлерді дамытумен белсене айналысуы қажет. Президент жанынан Ұлттық комиссия құрылады. Бұл комиссия «А» корпусы кадрлар резервін іріктейтін болады. Жаңа корпус – ерекше таңдаулылар емес, халықтың мүддесін қорғайтын, оған берілген халық қызметшілері. Іріктеу қатаң, ашық және кәсібилігі мен іскерлік қабілеті бойынша жүргізілетінін ескертемін. Жауапты хатшылардың өңірлерде жұмыс тәжірибесінің болуы, өздері жұмыс істейтін саланы білуі және мемлекеттік тілді меңгеруі қажет, ал аудандар мен қалалардың әкімдерінің – орталық және облыстық мемлекеттік органдарда еңбек өтілі болуы тиіс. Бәрін ретке келтіру және дайындалу үшін жарты жылдай уақыт бар, - деді Нұрсұлтан Назарбаев.         

	Қазақстан Президенті бірінші кезекте сеніп тапсырылған учаскедегі жұмыстың нақты нәтижесі ескерілетінін айтып өтті.

	- Мен қызметтік баспалдақпен кәсіпқойлар ғана көтерілуі қажеттігін бірнеше рет айттым. Бүгінде аудандар мен қалалардың кейбір әкімдері көзге көрінетін нәтиже болмаса да бір орында 10 жылдан жұмыс істеп келеді, яғни «дербес елді басқарып тұрған князьға» айналған. Мұндайдан батыл түрде арылу қажет. «А» корпусына кіру артықшылықтар бермейді. Бағалау жүйесі арқылы өзіңнің құзыретіңді жыл сайын дәлелдеуің керек, ал әкімдерді – бұған қоса рейтинг арқылы, менің Жарлығыммен бекітуді тапсырамын. Мемлекеттік органдар арасында мемлекеттік қызметшілердің конкурстан тыс орын ауыстыруы мейлінше азайтылуы керек. Мемлекеттік қызметте лайықтылары ғана қалуы тиіс, - деді Мемлекет басшысы.         

	Нұрсұлтан Назарбаев сонымен қатар өңірлердің бәсекеге қабілеттілігін арттыру жөніндегі жұмысқа басымдық берілуі тиістігін қадап айтты.

	- Әкімдер Үкіметпен бірлесіп өңірлерде сапалы жұмыс орындарын ашуды, резервтерді табуды, инвестиция тартуды, халықтың кірісінің өсімін, сондай-ақ шағын және орта бизнестің іс жүзінде дамуын қамтамасыз етуге тиісті. Бұл үшін қажетті тетіктер бар. Нақты жұмыспен қамту Үкіметтің, әкімдердің жұмысының және барлық даму бағдарламаларының басты көрсеткіші болып саналатынын атап өткім келеді. Бұл көрсеткішті әкімдер рейтингіне қосуды Президент Әкімшілігіне тапсырамын. Әлемдік озық тәжірибені зерттеу қажет, - деді Қазақстан Президенті.    

	Мемлекет басшысы Қазақстанда жаңа салалар белсенді қалыптасып жатқан өңірлер бар екеніне тоқталды. Мысалы, Павлодар облысында пестицидтер, пластмассалық бұйымдар, хлор және каустикалық өткір сода шығаратын жаңа химиялық өндірістер құрылған. Ал Қарағанды облысында машина жасау саласы, Шығыс Қазақстан облысында автомобиль өнеркәсібі дамып келеді.

	- Индустриялық-инновациялық серпіліс үшін өңірдің болашағы туралы нақты қамқорлық және ерік-жігер қажет. Біздегілер бюджетке сеніп алған, қаржыны бөлумен және құрылыс жүргізумен ғана айналысқысы келеді. Мәселен, Ақмола, Қостанай және Солтүстік Қазақстан облыстары үш жыл ішінде бар болғаны 60 пайыз трансферт өсімімен 550 мың доллар шетел инвестициясын тартқан. Өңірлерге инвестиция тартуда қызығушылық болуы үшін жер қойнауындағы байлықтарды пайдалануға мораторийді алып тастау керек. Егер облыс кен орындарына инвестиция тартатын болса, табыстың бір бөлігін оларда қалдыру керек. Үкіметке бұл мәселені зерттеуді және өңірлермен келісе отырып ұсыныстар енгізуді тапсырамын, - деді Нұрсұлтан Назарбаев.

	Қазақстан Президенті мемлекеттік қызметшілер мен барлық бюджеттегілер қызметінің негізгі көрсеткіші халыққа сапалы қызмет көрсету екенін атап өтті.

	- Мемлекеттік қызметші – қызметші сөзінен туындайтынын әрдайым айтып жүрмін. Алайда көп шенеуніктер, университет ректорлары, мектептің, тіпті балабақша директорлары креслоға отырып алса, халық қызметшілері екендіктері туралы ұмытып, өздерін тәңірдей сезінеді. «Президенттің бизнесті қорғауы» атты менің сайттағы бөліміме шенеуніктердің сөзбұйдалығы мен енжарлығы туралы мыңдаған шағым келіп түсуде. Адамдар Конституция кепілі ретінде жер дауын реттеу, құрылыстың қалған бөлігіне бітіруге көмектесу және басқа да мәселелер бойынша қарапайым өтінішпен маған шығуға мәжбүр болуда. Бұдан адам тіпті жәй мәселені жергілікті деңгейде шеше алмайтыны белгілі болып отыр, - деді Мемлекет басшысы.

	Нұрсұлтан Назарбаев өңірлерге елеулі қаражат бөлінгенін, бюджеттегілердің еңбекақысы артқанын, мектептер, балабақшалар, ауруханалар салынып жатқанын, алайда қызмет көрсету деңгейі бұрынғыдай төмен күйінде қалғанын атап көрсетті.

	- Егер мұғалім уақытының үштен бір бөлігін есеп жазуға арнаса, онда білім беру саласының сапасы туралы не айтуға болады? Бұл жағдай дәрігерлерге де қатысты. Маған баяндалғандай, Білім министрлігінің бір департаменті үшін өңірлер 300-ден астам есеп түрін толтырады. Осындайды толтыру үшін тек бір облыстағы мектептер мен балабақшалар 100 мыңнан аса есеп жазып ұсынуға мәжбүр болады! Бұған бір жарым-екі ай уақыт кетеді. Сонда олар қашан жұмыс істейді? Есеп тонналап келеді, ал істің нақты жағдайы еш өзгермейді. Дәрігерлердің адам емдеуіне, мұғалімдердің бала оқытуына мүмкіндік беру қажет. «Мемлекеттік қызмет көрсету туралы» заң жобасын Парламентке енгізу туралы менің тапсырмам әлі күнге орындалған жоқ. Соңғы мерзім - екі апта беремін. Президент Әкімшілігі Үкіметпен бірлесіп, заң жобасын енгізуі қажет, - деді Қазақстан Президенті.

	Мемлекет басшысы ауыл әкімдерінің қызметіне қоғамдық бақылау құру қажеттігіне тоқталды.

	- Бүгінде кейбіреулер тек мемлекет қана өмір сүруге қолайлы жағдай жасайды, жемқорлықпен күрес жүргізеді, мәдениетті арттырады деп санайды. Сонымен бірге, бұл мәселеге жергілікті органдар жауап беруі тиіс, халықты да қатыстыру қажет. Жергілікті жерлердегі өзекті мәселені шешу жөнінде шешім қабылдауға, жергілікті билік органдарының жұмысына бақылау жүргізуге азаматтардың өздері атсалысатын кез келді. Қазіргі уақытта аудандар мен қалалардың әкімдері мәслихаттардың келісімен тағайындалады. Жергілікті өкілетті органдардың рөлін одан әрі арттыру үшін біз мәслихат арқылы (төмен деңгейдегі) ауыл әкімдерінің сайлауын енгіземіз. Бұрын жергілікті өзін-өзін басқару реформасы тежеліп келді. Облыс әкімдері бюджетті ауылдық деңгейге берген жоқ. Экономика және Қаржы министрліктеріне ауыл әкімдіктеріне қажетті қаражат пен штатты беруді қамтамасыз етуді тапсырамын, - деді Нұрсұлтан Назарбаев.    

	Қазақстан Президенті Жергілікті өзін-өзі басқаруды дамытудың тұжырымдамасына қол қойғанын хабарлады.    

	- 2013 жылдың 1 ақпанына дейін оны жүзеге асырудың нақты индикаторлары белгіленген шаралар жоспарын бекіту қажет. Осылайша, біз мемлекеттік аппараттың жұмысын түбірімен жақсартатын, түптеп келгенде, халықтың әл-ауқатын арттыратын маңызды реформаларға кірісеміз. Олардың жүзеге асырылуы менің жеке бақылауымда болады. Жүргізілетін жұмыстарды қарапайым азаматтарға ұғынықты етіп түсіндірудің және жеткізудің маңызы  өте зор. Онымен мемлекеттік органдардың басшылары, әкімдер мен депутаттар, «Нұр Отан» партиясы, Қазақстан халқы Ассамблеясы, қоғамдық ұйымдар мен бұқаралық ақпарат құралдары айналысуы тиіс, - деді Мемлекет басшысы.

	Одан арғы талқылау барысында Шығыс Қазақстан облысының әкімі Бердібек Сапарбаев, Павлодар облысының әкімі Ерлан Арын, Батыс Қазақстан облысының әкімі Нұрлан Ноғаев және Оңтүстік Қазақстан облысының әкімі Асқар Мырзахметов сөз сөйледі.

	Өз сөзінде Шығыс Қазақстан облысының әкімі Бердібек Сапарбаев Нұрсұлтан Назарбаевтың тапсырмасымен қабылданған мемлекеттік бағдарламалардың қазірдің өзінде нәтиже бере бастағанына тоқталды.

	- Соңғы үш жыл ішінде облыстағы өндірістің өсімі 60 пайызды құрады және соның арқасында барлық әлеуметтік-экономикалық көрсеткіштер алдыңғы жылғы деңгейден асып түсті. Сонымен қатар, аталған кезеңде облыста шамамен 50 мыңдай жаңа жұмыс орны ашылды, тиісінше жұмыссыздық деңгейі төмендеді. Тартылған инвестициялар көлемі облыста 70 пайызға артты. Атап айту керек, соңғы 10 жылда Ресей мен Шығыс Қазақстан арасындағы тауар айналымы 1,1 миллиард долларды құрады. Шағын және орта бизнесті дамытуға жағдай жасалды, оған қазір халықтың 25 пайызы тартылған, бюджетке түсімнің 19 пайызы осы саланың үлесіне тиесілі, - деді Б.Сапарбаев.

	Павлодар облысының әкімі Ерлан Арын облыста өңірлік жалпы өнімнің 17 еседен асқанын және бүгінде 1,6 триллион теңгені құрап отырғанын атап өтті. Халықтың жан басына шаққандағы өңірлік жалпы өнім деңгейі биыл 13,2 мың долларға жеткен, алдағы үш жылда бұл көрсеткішті 15 мың долларға дейін жеткізу жоспарлануда.

	- Экономиканың бәсекеге қабілеттілігі артуы инвестициялық тартымдылыққа да әсерін тигізді. Шетелдік инвестициялар осы жылдың соңғы 10 айында 20 миллиард теңгеден асып түсті. Өңірде 100 шақты бірлескен кәсіпорын белсене жұмыс жүргізіп жатыр. Биылғы 9 айда облыстың ішкі сауда айналымы 3,5 миллиард АҚШ долларынан асты, Ресеймен арада ол 2 есе, Беларусьпен арада 3 есе артты. Біз Ресейдің шекаралас өңірлерімен ынтымақтастықтың ауқымы мен түрлерін кеңейту үстіндеміз. Оған қоса, біз ынтымақтастығымыздың деңгейін Ресей мен Беларусьтің барлық өңірлеріне ұластыру қажет деп санаймыз. Бүгінде облыста өңіраралық ынтымақтастықтың өзіндік «жол картасы» қалыптасып келеді, бұл міндетті орындауға жауапты мемлекеттік органдар анықталды, - деді Е.Арын.

	Павлодар облысының әкімі, сонымен қатар, облыста индустриялық-инновациялық даму бағдарламасы аясында 174 жоба іске асырылып жатқанын атап өтті. Бұл 10300 қосымша жұмыс орнын ашуға мүмкіндік береді. Тек Ресеймен арадағы биылғы экспорт-импорт қарқыны 2,1 миллиард долларды құрады.

	Осыған орай Мемлекет басшысы Кеден одағы аясында елімізге келетін импорт мөлшері артқан жағдайда облыстардың индустриясыздану ықтималдығы бар екенін атап өтті.

	– Бұл бәріңізге қатысты.  Мұны бәріңіз қадағалауларыңыз керек. Бұл біздің тауарларымыз бәсекеге қабілетсіз деген сөз, біз сатпаймыз, тек сатып аламыз. Біздің кәсіпорындарымыз бірте-бірте тоқтап қалуы мүмкін. Бізге бүкіл әлеммен бәсекелес болуға тура келеді. Ең алдымен Кеден одағы аясында жұмыс істеп үйрену қажет, – деді Нұрсұлтан Назарбаев.

	Сонымен қатар, Қазақстан Президенті министрліктер мен ведомствалардың жергілікті жерлердегі өкілдіктерінде 44 мың адам жұмыс істейтінін, барлық әкімдердің аппараты 36 мың адамды құрайтынын атап айтты. Мұндай теңгерімсіздік атқарылатын қызметтің қайталанатынын және орталық атқарушы органдар жұмысының тиімсіздігін аңғартады. Нұрсұлтан Назарбаев министрліктер мен жергілікті атқарушы органдардың қызмет саласының ара жігін ажырату қажеттігін атап көрсетті.

	Батыс Қазақстан облысының әкімі Нұрлан Ноғаев екі қала мен 12 аудан орталығына газ тарту нәтижесінде облыс тұрғындарының 85 пайызы газды пайдаланып отырғанын атап өтті.

	– Балаларды мектепке дейінгі біліммен қамтамасыз ету 95 пайызды құрайды. Индустрияландыру бағдарламасы аясында 31 жоба іске асуда. Қазір олардың 24-і іске қосылды, қалғаны бекітілген жоспарға сәйкес аяқталатын болады. Шағын және орта кәсіпкерлік саласында белсенді жұмыс жүргізіп жатқан 25 мың субъект бар, оған 92 мың адам тартылған. «Бизнестің жол картасы – 2020» аясында жалпы сомасы 23 миллиард теңгені құрайтын 161 жоба мақұлданды. Қазақстан Кеден одағына өткеннен кейін облыстың Ресеймен, Беларусьпен сауда айналымы 25 пайызға өсті. Украина, Беларусь, Ресей зауыттарының өкілдері шығарылатын ауыл шаруашылығы техникасын жүзеге асыру үшін бүгінде Оралдан сауда үйін ашты. Болашақта оны жергілікті жерде құрастыру жоспарланып отыр, – деді Н.Ноғаев.  

	Батыс Қазақстан облысының әкімі Ресей мен Беларусьтің бизнес-қауымдастығымен бәсекеге қабілетті болу үшін мемлекеттік қолдау шаралары кәсіпкерлерге елеулі мүмкіндік беретінін атап өтті.

	Оңтүстік Қазақстан облысының әкімі Асқар Мырзахметов мемлекеттің қолдауымен облыста ауыл шаруашылығы өндірушілері азық-түлік қауіпсіздігін қамтамасыз ету мәселесі бойынша белсенді жұмыс жүргізіп жатқанын айтып өтті. Облыста 2 миллион 300 мың тонна бақша және жеміс-жидек өнімдері жиналды. Мұның өзі өнімдерді Қазақстан өңірлері мен Кеден одағы елдеріне экспорттауға мүмкіндік береді.

	- Мемлекеттік қолдаумен жалпы өңірлік өнім көлемі 2 есе өсті және 1,27 триллион теңге болды. Облыстың әлеуметтік-экономикалық дамуына мемлекеттік жұмыспен қамту, бизнесті қолдау, индустриялық-инновациялық даму бағдарламалары оң әсер етті. Мысалы, 2010 жылы облыста 7 жоба іске асырылса, оның саны 2011 жылы – 24, 2012 жылы 29 жобаға жетті. Іске асырылып жатқан жобалардың жалпы саны – 114. Нәтижесінде 15 мың жұмыс орны ашылды. Сондай-ақ өңірде жұмыспен қамту және «Бизнестің жол картасы» бағдарламаларын іске асырудың қорытындысы бойынша 3 жылда 90 мың жаңа жұмыс орны ашылды, - деп атап өтті А.Мырзахметов.

	Қазақстан Президенті Үкіметке нысандарды Индустрияландыру картасына қосу барысындағы есеп беру саласына тәртіп орнатуды және сондай-ақ бюджет қаражатын игере алмау мәселесі бойынша бюджеттік бағдарлама администраторларын анықтап, қатаң шара қолдануды тапсырды. 2012 жылдың 1 қарашасына дейін игерілмеген бюджет қаражатының жалпы сомасы 143 миллиард  теңгеге жеткен, бұл  – облыстың жылдық бюджеті дерлік сома.

	Нұрсұлтан Назарбаев жинақтаушы өндірістен толыққанды өндіріс және біртұтас салалар циклына өту қажеттілігін атап көрсетті. Мемлекет басшысы идеологиялық тәрбиелеу және жастар саясатын дамыту мәселелеріне ерекше назар аударды.

	Кеңес қорытындысында Мемлекет басшысы әлеуметтік даму, азаматтардың әл-ауқатын көтеру, жастар саясаты және мемлекеттік басқарудың тиімділігін арттыру мәселелері бойынша нақты тапсырмалар берді.

	 

	

	 

	

///Іс-шара бағдарламасында алғашқы болып сөз сөйлеген Қазақстан Президенті Қасым-Жомарт Тоқаев 2030 жылға дейінгі орнықты даму мақсаттары адамзат үшін бәрі тең дәрежеде әлеуметтік, технологиялық және экономикалық жетістіктердің игілігіне ие бола алатын кемел келешекке жетудің нақты жол картасын ұсыну екенін атап өтті.
Мемлекет басшысы Қазақстан халықаралық қоғамдастықтың орнықты даму мақсаттарына қол жеткізу жөнінен артта қалып бара жатқанына алаңдаушылық білдіретінін мәлімдеді. Қасым-Жомарт Тоқаев алдағы онжылдықта тиісті нәтижеге қол жеткізу мақсатында нақты шешім қабылдау қажеттігін айтты.
Қазақстан Президенті еліміздің экономикалық, әлеуметтік және экологиялық саясаты 2030 жылға дейінгі орнықты даму мақсаттарына толықтай сәйкес келетінін атап өтті. Мемлекет басшысы Қазақстанның инклюзивті қоғам құруға, орнықты экономикалық өсім мен таза экологияны қамтамасыз етуге, одан да тиімді әрі есеп беретін институттар құруға қол жеткізе алатынына сенім білдірді.
Мемлекет басшысы осы міндеттерді жүзеге асыру аясында негізгі мақсаты үкімет пен халық арасындағы диалогты қамтамасыз етуді көздейтін «Халықтың үніне құлақ асатын мемлекет» құру тұжырымдамасының қолға алынғаны туралы айтты.
Сонымен қатар, Қасым-Жомарт Тоқаев білім жүйесін жаңғыртудың, сондай-ақ жасыл және цифрлық экономиканы, инфрақұрылымды дамытудың маңыздылығына баса назар аударды. Оның пікірінше, бұл бағыттар барша адамзаттың өркендеуі мен экономикалық жетістіктерге жетудің қуатты қозғаушы күші болмақ.
Қазақстан Президенті біздің елдің тәжірибесінде орнықты даму мақсаттарының 80 пайызы Қазақстанның стратегиялық бағдарламаларында қамтылғанын атап өтті.
– 2018 жылы Қазақстан БҰҰ институттарымен өзара тығыз іс-қимыл жасай отырып, Орнықты даму мақсаттарына қол жеткізуге ықпал ететін «институционалдық архитектура» енгізді, оның ішінде Басқарушы кеңес құрылды. Орнықты даму мақсаттары жөнінен өткен алғашқы форум 2019 жылғы Астана экономикалық форумының негізгі іс-шарасына айналды. Биыл шілде айында біз алғаш рет Қазақстанның ерікті түрдегі ұлттық шолуын ұсындық, – деп атап өтті Қасым-Жомарт Тоқаев.
Мемлекет басшысы Орнықты даму мақсаттарының әлемдік үдерістерге ықпалын ескере отырып, оны жекелеген санаттардың немесе елдерде жүзеге асырудан қол жеткізетін жетістікке қанағат тұтып қарап отыруға болмайтынын айтты.
Қасым-Жомарт Тоқаев Орнықты даму мақсаттарының өңірлік және халықаралық деңгейдегі жетістіктеріне Қазақстанның белсенді атсалысып жатқанына тоқталды.
Мемлекет басшысының пікірінше, біріншіден, Орнықты даму мақсаттарына бөлінетін қаржы ресурстарының тиімді жұмсалуын қамтамасыз ету қажет.
Екіншіден, Қасым-Жомарт Тоқаев Қазақстанның Тұңғыш Президенті Нұрсұлтан Назарбаевтың бастамасымен құрылған шөлейттену, жасыл желекті қалпына келтіру, эрозия, тұздану, сондай-ақ әлеуметтік қауіпсіздікті қамтамасыз ету мәселелерін шешуге бағытталған Азық-түлік қауіпсіздігі жөніндегі ислам ұйымы мақсаттарының маңыздылығын атап өтті. Ол жақын болашақта ИЫҰ-на мүше 57 мемлекеттің барлығы осы бастамаға қосылатынына сенім білдірді.
Тағы бір пәрменді шара ретінде Президент Орталық Азия мемлекеттері мен Ауғанстан үшін Орнықты даму орталығын құруды атап өтті. Оның айтуынша, бұл Орнықты даму мақсаттарын тек Қазақстанда ғана емес, сонымен қатар басқа да Орталық Азия мемлекеттері мен Ауғанстанда жүзеге асыруды жеделдететін еді.




///
	 

	Сапар барысында өңірдің индустриялық, әлеуметтік және тарихи-мәдени нысандарында болу, сондай-ақ облыс жұртшылығы өкілдерімен кездесу өткізу жоспарланған.
/// 
В.Орбан Нұрсұлтан Назарбаевтың қайраткерлігі арқасында Қазақстан мойындалуға лайықты даму жолынан өткенін айтады.  
«Астанадағы таяуда өткен кездесуіміз дәлелдеп бергендей, соңғы жылдары біздің ынтымақтастығымыз барған сайын қарқын алып, стратегиялық серіктестік деңгейіне жеткені қуантады. Достық пен бауырластық біздің өзара табысты ықпалдастығымыздың кепілі болып келеді», – делінген жеделхатта.
Венгрия премьер-министрі Қазақстанда бастау алған стратегиялық даму бағдарламаларының жүзеге асырылуы үлгі алуға тұрарлық екеніне назар аударған.
«Сіздердің алдарыңызда өзге де ауқымды міндеттер тұр, соның қатарында Венгрия тиісті деңгейде атсалысатын «ЭКСПО-2017» халықаралық көрмесін ұйымдастыру мен өткізу мақсаты көзделген», – деді В.Орбан.
                            
///Мемлекет басшысы Ұлттық қоғамдық сенім кеңесінің мүшелері Рахым Ошақбаевпен және Қанат Сахарияновпен кездесу өткізді.
«Талап» қолданбалы зерттеулер орталығының директоры Рахым Ошақбаев Президентке өзі басқарып отырған орталықтың жұмысы туралы айтты, сондай-ақ, отандық аналитикалық орталықтарды дамыту жөніндегі ұсыныстарын ортаға салды.
Бұдан бөлек Мемлекет басшысына жаһандық компаниялармен арадағы ынтымақтастықтың негізінде инвестиция тарту жолдарын, сондай-ақ, ақша-кредит саясатын жетілдіруге бағытталған ұсыныстар таныстырылды.
Atameken Business телеарнасының бас директоры Қанат Сахарияновпен әңгімелесу барысында қазақстандық бұқаралық ақпарат құралдарының бәсекеге қабілеттілігін нығайту, ақпараттық саясат саласын реттейтін заңнаманы  дамыту мәселелері қарастырылды. Қасым-Жомарт Тоқаев мемлекеттің отандық масс-медиаға қолдау көрсете беретініне тоқталып, контент сапасын арттыру және қазақтілді БАҚ-тың бәсекеге қабілеттілігін күшейту қажеттігін айтты.


///Федерация Кеңесінің төрайымы Валентина Матвиенко Қасым-Жомарт Тоқаевты Қазақстан Республикасының Президенті лауазымына кірісуімен құттықтап, жоғары мемлекеттік қызметіне табыс тіледі.
Қасым-Жомарт Тоқаев құттықтағаны үшін Валентина Матвиенкоға ризашылық айтып, Қазақстан мен Ресейдің парламентаралық байланыстары екі елдің игілігі үшін одан әрі нығая түсетініне сенім білдірді.
Телефон арқылы сөйлесуге Ресей жағы бастамашы болды.
///Мемлекет басшысына Алматы қаласындағы «Инвестиция үйінің» негізгі қызметтері жайында мәлімет берілді.
Қазақстан Президентіне кәсіпкерлікті қолдауға арналған «Qoldaý» орталығының, «Almaty Finance», «Almaty» микроқаржы ұйымдарының бизнесті өркендету бағытында атқарып жатқан жұмыстары туралы баяндалды.
Кәсіпкерлікті дамытуға бағытталған орталықтарды аралап көрген Президент Қасым-Жомарт Тоқаев қолға алынған бастамалардың табысты жүзеге асырылуына тілектестік білдірді.





///Мемлекет басшысы халық жазушысы Әбдіжәміл Нұрпейісовті қабылдап, «Қазақстанның Еңбек Ері» атағының «Алтын жұлдыз» айрықша ерекшелік белгісін табыстады.
Қазақстан Президенті көрнекті жазушының ұлттық әдебиетіміздің әлемдік деңгейге көтерілуіне қосқан елеулі үлесіне тоқталып, қазақ әдебиетінің абызын 95 жылдық мерейтойы қарсаңында еліміздегі жоғары наградамен марапаттағанын атап өтті.
– Сіз халқымызға керексіз. Сондықтан сізге зор денсаулық, ұзақ ғұмыр, шығармашылық табыс, бақ-береке тілеймін, – деді Қасым-Жомарт Тоқаев.
Әбдіжәміл Нұрпейісов Мемлекет басшысына алғыс айтып, Тәуелсіз Қазақстанды өркендету жолындағы жұмысына табыс тіледі.


/// 
Қазақстан Президенті өткен келіссөздер барысында екі елдің сауда-экономикалық ынтымақтастығын әсіресе қазіргідей 400 миллион доллар шамасындағы өзара тауар айналымы көлемінің жеткіліксіздігі  жағдайында жандандыра түсу мәселесі басты тақырып болғанын атап өтті.
Мемлекет басшысы Ауғанстанға 600 мың тоннадан астам Қазақстан астығын жеткізуге, сондай-ақ жол салу, құрылыс материалдарымен, локомотивпен және вагондармен қамтамасыз ету ісінде көмек көрсетуге қатысты уағдаластықтарға қол жеткізілгенін айтты.
Нұрсұлтан Назарбаев Қазақстанның Ауғанстанды қиын кездерде әрдайым қолдағанына тоқталды. Атап айтқанда, 2002 жылдан бастап 20 миллион доллардың азық-түлігі жеткізілді, құқық қорғау органдарының қызметін нығайту үшін қаражат аударылды және ауған студенттерінің біздің елде білім алуы үшін 50 миллион доллар бөлінді.
Біз Ауғанстанның дамуын қамтамасыз ету үшін қолдан келетін көмекті жалғастыра береміз, – деді Мемлекет басшысы.
Қазақстан Президенті Ауғанстанның жер қойнауы пайдалы қазбаларға бай екеніне және геологиялық барлау жұмыстарына тартылуы мүмкін мамандардың біздің елде бар екеніне назар аударды.
Мемлекет басшысы келіссөздер аясында екі елдің тиісті қызметтерінің терроризмге қарсы күресте өзара ықпалдасу мәселелері талқыланған айтты.
Қазақстан мен Ауғанстан көшбасшыларының халықаралық құрылымдар аясындағы ықпалдастық мәселесіндегі мүдделерінің үндесетіні де атап өтілді.
Нұрсұлтан Назарбаев экономиканы дамыту және халықтың әл-ауқатын тыныштық пен өзара келісім негізінде арттыру екі ел үшін де негізгі басымдық болып саналатынына назар аударды.
Елбасы Ауғанстан Президентінің біздің елге сапары екіжақты қарым-қатынастарға пайдасын тигізіп, ынтымақтастықты жоғары деңгейге шығаруға ықпал ететініне сенім білдірді.
М.Ғани өз сөзінде Ауғанстанның Қазақстанмен және жалпы Орталық Азия елдерімен ынтымақтастыққа мүдделі екенін растайтынын атап өтті. 
Ауғанстан Президенті өзі басқарып отырған елге «Қазақстан жолы» тұрақтылықты нығайту және экономиканы дамыту ісінде үлгі болатынын айтты.
Ауған тарапының екі елдің сауда-экономика, көлік, инвестиция және азық-түлік салаларындағы ынтымақтастығы іс жүзінде табысты болады деп үміттенетіні де атап өтілді.  

/// 
Қазақстанның Іскер әйелдері қауымдастығының 20 жылдық  мерейтойына арналған саммит жұмысына ҚР Премьер-Министрінің орынбасары Д.Назарбаева, Парламент депутаттары, Ұлттық комиссияның мүшелері, мемлекеттік органдардың, халықаралық және үкіметтік емес ұйымдардың өкілдері, сарапшылар қатысты.
Г.Әбдіқалықова өз сөзінде Мемлекет басшысы «Қазақстан – 2050» стратегиясын іске асыру мақсатымен Бес институционалдық реформаны ұсынғанын атап көрсетті. Ол сондай-ақ Нұрсұлтан Назарбаевтың  бастамаларын Қазақстан әйелдері әрқашан қолдап келе жатқанын, бұл ретте әйелдердің реформаларды іске асыруға белсене қатысуы негізгі жайттың бірі болып табылатынын айтты.
Мемлекеттік хатшы форумға қатысушылар назарын әйелдер кәсіпкерлігін одан әрі дамытудың маңыздылығына аударды. Бүгінгі таңда әйелдер кәсіпкерлігін қолдау үшін «Даму» қоры шағын және орта бизнес субъектілеріне 1 миллиард теңгеден астам қаржылық жәрдем жасады, Азия даму банкі 2011 жылдан бері 412 кәсіпкер әйелдің жобасын қаржыландырды,  Еуропаның қайта құру және даму банкі жалпы құны 41 миллион АҚШ доллары болатын несие бөлді.  
Г.Әбдіқалықова бәсекеге қабілетті тауарлар шығару және ұсынылатын қызметтер деңгейін көтеру, инновациялық бастамалар мен жоғары технологиялық бизнес жобаларын жасау және оларды енгізу, өңірлердегі кәсіпкер әйелдерді қолдау жөнінде іске асырылып жатқан бағдарламалар туралы ақпараттық-түсіндіру жұмыстарын, әсіресе ауылдық аймақтарда жандандыру жайына тоқталды.  
Саммиттің жалпы отырысы соңында Гүлшара Әбдіқалықова Қазақстанның кәсіпкер әйелдері өндірген ең үздік тауарлар қойылған «Бизнестегі әйелдер – 20 қазақстандық бренд» атты республикалық көрмені салтанатты түрде ашты. Көрме қорытындысында түрлі аталымдар бойынша жеңімпаздар анықталды.
///
	 

	Мемлекеттік хатшы АҚШ Елшісін Қазақстандағы дипломатиялық миссиясының табысты аяқталуымен және Халықаралық энергетика агенттігі атқарушы директорының орынбасары қызметіне тағайындалуымен құттықтады.

	Әңгімелесу барысында тараптар Қазақстан мен Құрама Штаттар арасында көп жоспарлы стратегиялық серіктестіктің жоғары деңгейіне қол жеткізілгенін және екі мемлекет көшбасшылары деңгейінде достық қарым-қатынастар мен байланыстардың бар екенін атап өтті.

	Кездесу қорытындысында К.Фэйрфакс саяси және экономикалық ынтымақтастықты ілгерілету, Қазақстан-АҚШ қарым-қатынастарын одан әрі институционалдандыру жөніндегі бірлескен жұмыс нәтижелеріне қанағаттанушылық білдірді.

	 
///
	 

	Р.Түсіпбеков бірінші жартыжылдық қорытындысы бойынша қаржы полициясы органдарының жедел-қызмет жұмысының нәтижесі және ел назарындағы бірқатар істердің тергелу барысы  туралы баяндады.

	Агенттік төрағасы сыбайлас құқық бұзушылықты ашу 8 пайызға артқаны туралы да хабардар етті. 2013 жылдың алты айында мұндай қылмыстың   1192 фактісі анықталды.

	Кездесу қорытындысында Мемлекет басшысы Агенттік алдына бірқатар міндеттер қойып, қаралған мәселелер бойынша нақты тапсырмалар берді.
///
	 

	Әңгіме барысында екі ел көшбасшылары екіжақты сауда-экономикалық, инвестициялық және мәдени-гуманитарлық ынтымақтастықтың негізгі мәселелерін талқылады.

	Нұрсұлтан Назарбаев Тәжікстан Республикасы еліміздің маңызды серіктесі екенін және Қазақстан оған әрдайым жан-жақты қолдау көрсетуге әзір екенін айтты.

	Сондай-ақ мемлекет басшылары екі елдің өңірлік және халықаралық ұйымдар аясындағы өзара ықпалдастығы мәселелерін де қарастырды.

	Сонымен қатар, халықаралық күн тәртібіндегі өзекті жайттарға қатысты пікір алмасты.



///
	

	Әңгімелесу барысында мемлекеттер басшылары сауда-экономикалық, инвестициялық және мәдени-гуманитарлық ынтымақтастықтың негізгі бағыттарын талқылады.

	Нұрсұлтан Назарбаев пен Эмомали Рахмон екі елдің өңірлік және халықаралық ұйымдар аясындағы өзара іс-қимылы мәселелерін қарастырды. 

	Сонымен қатар, тараптар өңірлік қауіпсіздік ахуалы жөнінде пікір алмасты. 

///
	

	Мемлекет басшысы С.Лавровтың Қазақстанға сапарына ықылас білдіріп, елдеріміз арасындағы ынтымақтастықтың жоғары деңгейін атап өтті.

	– Қазақстан мен Ресей жоғары деңгейде қарым-қатынас жасап келеді. Бұған елдеріміздің сыртқы істер министрліктері мен елшіліктерінің қосқан үлесі зор. Біздің екіжақты ынтымақтастығымыз өзге елдер үшін үлгі бола алады деп ойлаймын, – деді Нұрсұлтан Назарбаев.

	Сондай-ақ, Қазақстан Президенті Ресей Сыртқы істер министрін G20 саммитінің сәтті өтуімен құттықтап, осынау ауқымды іс-шараның сапалы ұйымдастырылғанын атап өтті.

	С.Лавров Нұрсұлтан Назарбаевты Қазақстанның Сыртқы істер министрі Е.Ыдырысовпен жүргізілген келіссөздер, онда екіжақты ынтымақтастықты одан әрі тереңдету мәселелері қаралғаны, соның ішінде мемлекеттер басшылары кездесуіне дайындығы жөнінде нақты қадамдар белгіленгені туралы хабардар етті.

	Бұған қоса, өңірлік қауіпсіздікті қамтамасыз етудің аспектілері мен халықаралық күн тәртібіндегі мәселелер талқыланды.      

///Бүгін Қазақстан Президенті Қасым-Жомарт Тоқаевтың төрағалығымен экономикалық мәселелер жөнінде кеңес өтті.
Жиын барысында елдің әлеуметтік-экономикалық дамуының қорытындылары мен жоспарланған меженің орындалуы, қаржы-несиелік саясатты жүзеге асыру, атаулы әлеуметтік көмек реформасы, әлеуметтік даму және жұмыспен қамту мәселелері қаралды. Премьер-министр Асқар Мамин, Ұлттық банк төрағасы Ерболат Досаев, Еңбек және халықты әлеуметтік қорғау министрі Біржан Нұрымбетовтер баяндама жасады.
Қасым-Жомарт Тоқаевтың айтуынша, жалпы елдегі макроэкономикалық жағдай тұрақты, Қазақстанның әлеуметтік-экономикалық даму көрсеткіштерінің динамикасы оң нәтиже көрсетіп тұр. Алайда, отандық экономиканы әртараптандыру, өнімді жұмыспен қамту, халықтың табысын арттыру, әлеуметтік көмектердің қол жетімдігі секілді мәселелер әлі күнге толық шешімін тапқан жоқ.
Мемлекет басшысының пікірінше, стратегиялық бағдарламаларды сапалы жүзеге асырудың негізгі міндеті халықтың өмір сүру деңгейін арттырғанда ғана орындалады.
Президент әлемдегі әртүрлі жағдайларды ескере отырып, нақты есептелген, елдің макроэкономикалық, қаржылық және әлеуметтік тұрақтылығын сақтау жөнінде кешенді шаралар әзірлеуді тапсырды. Сонымен қатар, «Қазақстан-2050» Стратегиясының қазіргі кезеңде іске асуы тиіс міндеттемелерін орындау қажет екенін айтты.  
Президент мемлекеттік шешімдер қабылдағанда сараптамалық жұмыстарды түбегейлі күшейту керек екенін атап өтті.
Президент шағын және орта бизнес экономиканы әртараптандыру ісінде тірек күшке айналу керек деп санайды. Мемлекет басшысы индустрияландыру бағдарламасы өнеркәсіп өндірісі мен өңдеу секторындағы құлдырауды тоқтатып, жаңа өнімдерді шығаруға мүмкіндік ашқанымен, экономика саласында түпкілікті серпіліс болған жоқ деп есептейді.
– Еңбек өнімділігін кемінде 1,7 есеге арттыруға және өңделген қазақстандық өнімнің экспортын едәуір өсіруге басымдық берілуі тиіс. Үкімет дайын өнімнің экспортын 2022 жылы – 1,5 есеге, 2025 жылы – 2 есеге арттыруы қажет, – деп тапсырды Президент.
Мемлекет басшысы өңірлік деңгейде бәсекеге қабілетті технологиялық дамыған ең кемінде 3-5 саланы қалыптастыру керек екенін айтты.
–  Индустрияландыру барысын жергілікті және шетелдік сарапшылар жіті бақылап отыр. Бұған дейінгі бағдарламаларға олар байсалды қараған еді. Бізге индустрияландыру идеясының беделіне нұқсан келтіруге болмайды, – деді Қасым-Жомарт Тоқаев.
Қасым-Жомарт Тоқаевтың пікірінше, ЕАЭО аясындағы экономикалық интеграция еліміздің экономикалық әлеуетін дамытуға септігін тигізеді. Президент ЕАЭО ұйымында біздің елдің мүддесін нығайту мақсатында сараптамалық жұмыстарды күшейтіп, өнімдерін еуразиялық нарыққа экспорттайтын отандық тауар өндірушілерді қорғау қажеттігін атап өтті. Сондай-ақ ол инвестиция тарту ел экономикасын жаңғыртудың аса маңызды міндеті болып саналатынын айтты.
– Біз инвестициялық ахуалды үнемі жақсартып келеміз. Бірақ  мұндай жағдай инвестиция көлеміне қаншалықты әсер етіп отыр? Неге айтарлықтай серпін байқалмайды? Шетел инвестициясын тартуда тек фискалды ынталандырулар ғана маңызды емес. Ішкі нарық ауқымының тарлығы, тауарды экспортқа шығарудың қиындығы, орталық және жергілікті деңгейлердегі мемлекеттік органдар іс-әрекеттерін үйлестірудің жеткіліксіздігі жүйелі проблемалар болып саналады, – деді Мемлекет басшысы.
Сонымен қатар Қасым-Жомарт Тоқаев еліміздің бүкіл өңірлерінде өнімді сөрелерге дейін жеткізудің тетіктерін дамытуды қамтамасыз етуді, сондай-ақ, экономиканың барлық салаларында ұлттық тауарларды жеткізу жүйесін қалыптастырып, оны дамыту үшін кешенді қадамдар жасауды тапсырды.
– Бізде экспортқа қолдау көрсететін негізгі 3 оператордың, атап айтқанда, «Атамекен» ұлттық кәсіпкерлер палатасы, «KazakhExport» ұлттық компаниясы және QazTrade компаниясының көптеген тетіктері бар. Экспортқа қолдау көрсетудің барлық шараларын «бірыңғай терезеге» біріктірудің қажеттілігі жөнінде айтып жүрміз. Мен Үкіметке шетелге тауар шығарушылар арасында кәсіби сауалнама жүргізіп, проблемалық тұстары мен қордаланған мәселелерді анықтауды, осының негізінде мемлекеттік қолдаудың тетіктерін қалыптастыруды тапсырдым. Сіздер ұйымдастырушылық шешімдер де қабылдайды деп сенемін, – деді Президент.
Мемлекет басшысы фискалды саясат жөнінде айта келе, Ұлттық қордан бөлінетін трансферттерді біртіндеп азайту қажет деген пікір білдірді. Дегенмен оған аса қажеттілік туындаған жағдайда ғана жүгіну керек екенін айтты.
– Үкімет бірінші кезекте республикалық бюджеттің кіріс бөлігіне назар аударуы қажет. Ұлттық банк Ұлттық қордағы инвестициялық табыстың түсімін арттыру мақсатында қаражатты басқару жолдарын қайта қарастыруға міндетті. Активтерді дұрыс басқару Ұлттық қордың көлемін айтарлықтай арттыра алады, – деді Қасым-Жомарт Тоқаев.
Президент коммерциялық банктердің пайда табу мақсатында қаржыны тұтынушылық несиеге қарай бұрып, бизнесті несиелеу көлемін төмендетіп жібергенін сынға алды.
– Ұлттық банк осы саясатқа шұғыл өзгеріс енгізуі тиіс. Қаржы реттеушісінің мәліметі бойынша, экономиканың әр секторының 50 пайыздан астамы – банктердің мүдделерін көздейтін орнықты әрі қаржылай тәуелсіз кәсіпорындар. Алайда олар банк несиелерін тартуға құлықсыз. Неге? Мүмкін коммерциялық банктер белгілейтін шарттарды ол кәсіпорындар тартымсыз деп санайтын шығар. Қаржы секторының тұрақтылығын қамтамасыз ету мен нақты секторды несиелеуді дамыту туралы таңдаудың алдында тұрған Ұлттық банк тиімді шешімдер қабылдауы керек, – деді Мемлекет басшысы.
Президент 2030 жылға дейінгі ақша-кредиттік саясат Стратегиясын жасауды тапсырды. Қасым-Жомарт Тоқаев Ұлттық банкті коммуникация мен ақпараттық-түсіндіру жұмыстарын жақсартуға шақырды. Бұл өз кезегінде нарыққа қатынасушылар мен тұрғындардың сенімін арттырып, девальвация жайындағы дақпырттардың алдын алады.
Мемлекет басшысы бірыңғай тұрғын үй саясатын іске асыру мәселесін де назардан тыс қалдырған жоқ.
– Әрбір қазақстандық азамат баспананы сатып немесе арендаға алу перспективасын, оны сатып алу шарттарын анық түсінуі керек. Ол үшін тұрғын үйдің қолжетімділік өлшемдерін анықтап, құрылыстың өзіндік құнын жүйелі түрде төмендетіп, көппәтерлі және жеке баспананың аражігін ажыратып, пәтерді жалға беру нарығын реттеу қажет,– деді Қасым-Жомарт Тоқаев.
Сөз соңында Президент негізгі басымдықтар мен қабылданған шешімдер өз дәрежесінде іске асса, экономикалық өсімнің қарқыны мен сапасын арттыруға, сонымен қатар, халықтың өмір сүру деңгейін жақсартуға мүмкіндік беретінін айтты.
 



///Кездесу барысында Еуразиялық экономикалық одақты дамытудың өзекті мәселелері, сондай-ақ, Нұрсұлтан Назарбаевтың еуразиялық интеграция жөніндегі идеясының 25 және Еуразиялық экономикалық одақ жөніндегі келісімге қол қойылуының 5 жылдығына орай өтетін Жоғары Еуразия экономикалық кеңесінің алдағы отырысының күн тәртібі талқыланды.
Қасым-Жомарт Тоқаев одаққа мүше елдердің көп қырлы өзара іс-қимылдарын тереңдету қажеттігіне назар аударды. 


///
	

	Форум жұмысына Австрия экс-Федеральдық канцлері А.Гузенбауэр, Польша экс-президенті А.Квасьневский, Италия экс-Премьер-Министрі және Еурокомиссияның экс-Төрағасы Р.Проди, Израиль экс-Премьер-Министрі Э.Ольмерт қатысты.

	Өз сөзінде Қазақстан Президенті форум барша қазақстандықтардың мақтанышы болып саналатын Астанада алғаш рет өтіп отырғанын атап өтті.  

	– Бұл қаланың өсуі, оның дамуы – қайта түлеген жаңа мемлекеттің символы. Қазақстан екінші онжылдықта қазіргі әлемнің ең қарқынды экономикасының қатарына кіреді және дәл осы деңгейде біз жақында ғана G20 саммитінің жұмысына қатыстық. Саммит жұмысы барысында мен дағдарыстан шығу жөніндегі әлемдік қаржы архитектурасы мен қадамдарын қалыптастыру туралы көзқарасымды білдірдім, – деді Мемлекет басшысы.

	Қазақстан Президенті G20 форумында әлемнің қазіргі тағдыры туралы пікірталасқа белсенді қатысушы ретінде Қазақстан бұл клубтағы қазіргі әлемдік дамудың де-фактосы және бүгінгі міндет осы мәртебені ресми бекіту екенін атап өтті.

	– Қазақстан тәуелсіздігінің 20 жылы ішінде орасан жолды жүріп өтті. КСРО тарағаннан кейін экономика 30 пайызға, АҚШ-тағы Ұлы депрессиядан да төмен құлдырады. КСРО республикалары арасындағы аутсайдерден біз орнықты экономикалық өсім магистраліне шықтық. Бүгінде экономикалық өсім қарқыны бойынша біз ТМД елдері арасында көшбасшылар қатарынан көріндік. Қазақстан XX ғасырдың бірінші онжылдығында 9-10 пайыз, ал осы жылдар ішінде орташа 6-7 пайыз қарқынмен дамыды,  ішкі жалпы өнім жан басына шаққанда 600 доллардан биыл 12 500 долларға өсті. Адам әлеуеті дамуының жаһандық индексінде біз жоғары нәтиже көрсеттік, әлемдік білім беру кеңістігінің бөлігіне айналған Қазақстанның білім беру жүйесі сенімді дамуда. Мысалы, технологиялық жабдықталуы мен кәсіби кадрлар деңгейі бойынша Қазақстан медицинасы алдыңғы қатарға шықты. Орташа өмір сүру ұзақтығы соңғы 8 жылда 5 жасқа ұзарып, бүгінде оның шегі 70 жасқа артты. Бала туу артты, демографиялық өсу байқалуда, – деді Нұрсұлтан Назарбаев.

	Мемлекет басшысы бүгінде елдің дамуы өзге мемлекеттердің деңгейінде бағаланатынын және біздің азаматтарымыз ұлттардың арасындағы осынау бейбіт жарыста Қазақстанның жылдан жылға тек алға жылжып бара жатқанын мақтан тұтатынын атап өтті.

	– Жеті жыл бұрын мен Үкіметке әлемнің бәсекеге қабілетті 50 елінің қатарына кіру жөнінде міндет қойдым. Бұл міндетті орындадық, бірақ біз мұнымен тоқтамаймыз, алға қарай батыл жүре бермекпіз. Біз «Қазақстан – 2030» Стратегиясымен жұмыс істеп, ондағы міндеттердің басым бөлігін жүзеге асырдық, енді өз дамуымызды 2050 жылға дейін жоспарлаудамыз. Біздің жас ұлтымыздың басты мақсаты – әлемнің дамыған 30 елінің қатарына кіру. Осы биікті бағындырған соң біз халқымыздың өсіп-өркендеуі мен сенімді болашағын қамтамасыз ететінімізге менің күмәнім жоқ, – деді Нұрсұлтан Назарбаев.

	Қазақстан Президенті 2050 жылға қарай ең дамыған елдер арасындағы үйлесімнің біздер ойлағаннан және қазіргі көріп отырғанымыздан мүлде басқаша болуы мүмкін екеніне назар аудартты.

	– «Дамыған ел» деген түсініктің өзінің де уақыт өткен сайын қолданыстағы терминнен айтарлықтай өзгеше болуы ықтимал екенін ескеру маңызды. Мәселен, ХХ ғасырдың басында ондайларға үлкен отарлық елдер жатқызылған еді, ал 30-40 жылдан соң дамыған елдер болып өнеркәсіптік әлеуеті мен әскери қуаты зор мемлекеттер саналды, тағы 20 - 30 жылдан соң дамыған елдер ғылыми және білім беру әлеуеті жоғары елдер болды. Бұған қоса, осы ғасырдың басына қарай ақпараттық даму деңгейі маңызды көрсеткішке айналды, – деді Мемлекет басшысы.

	Нұрсұлтан Назарбаев тарихи дамуды ескере келе ғасырдың ортасына таман дамыған қоғамның формуласын шығару маңызды екенін атап өтті. Оның сапалық ерекшеліктеріне экономикалық және әлеуметтік өсімнің жоғары қарқынын, экономикада өзгермелі жаһандық конъюнктураға жедел әсер ете алатын тиімді мобильді құрылымның болуын жатқызуға болады.

	Бұл орайда Мемлекет басшысы ел дамуының жоғары қарқынын қамтамасыз ететін, экономикалық және саяси-құқықтық институттарды құрудың маңыздылығын атап өтті.

	– Ең алдымен, кәсіпкерлер табын нығайту үшін барынша қолайлы ортаны қамтамасыз ету қажет. 2008 жылғы дағдарыс мемлекетті экономикада  мейлінше белсенді рөл ойнауға мәжбүрледі. Бірақ ұзақ мерзімді жоспарда нарықтық тетіктерді күшейту баламасыз жол болып саналады. Өнеркәсіптік және инфрақұрылымдық кәсіпорындардағы мемлекеттік меншіктің үлесі қысқарады. Біз бизнесті жүргізу шартын жетілдіріп, кәсіпкерлік ортаның дамуына жағдай жасайтын боламыз. Әкімшілік кедергілерді азайтуды жалғастыру маңызды. Бірінші кезекте, халықаралық саудадағы кедергілерді жою керек, – деді Қазақстан Президенті.

	Нұрсұлтан Назарбаев көмірсутек ресурстарын басқарудың тиімді жүйесін құру қажеттігіне де тоқталды.

	– Шикізат қорлары экономиканың өсіміне сеп болуы керек, бірақ бұл ретте мемлекет кірісінің басты көзі болудан қалуға тиіс. Бұл – Үкіметтің маңызды міндеті. Ең алдымен, мұнай өндірудің түрлі сценарийлерін қарастыру керек. Сындарлы жолын тапса, тұрақты өндіру мен мұнай ресурстарының экспортын 2050 жылға дейін сақтауға, демек Ұлттық қорға тұрақты кірісті қамтамасыз етуге толық негіз бар. Агрессиялық сценарий жағдайында біз мұнай ресурстарын экспорттауға қажетті мүмкіндікті тез тауысып алуымыз мүмкін. Біздің халқымыз бен мемлекетіміз үшін жылына 2 миллион баррель мұнай өндіру жеткілікті, – деді Мемлекет басшысы.

	Қазақстан Президенті басымдығы бар салалар санын шектеу қажеттігіне де назар аудартты.

	– Жаһандық нарықта әлі иелік етілмеген жоғары технологиялық салаларды бағдарға алған маңызды. Бұл, мысалға, таза энергетика, роботты техника, нанотехнология, аэроғарыштық өнеркәсіп, гендік инженерия, яғни дамыған мемлекеттердің барлығы қазір айналысып жатқан салалар. Біз сондай-ақ геологиялық барлау, инжинирингтік, ақпараттық қызметтердің де жоғары технологиялық секторын қалыптастыруымыз қажет, – деді Мемлекет басшысы.

	Нұрсұлтан Назарбаев елдің аграрлық саласын дамыту бойынша ауқымды жұмыстарды жандандыру қажеттігіне де тоқталды. Қазақстан Президенті жер шары тұрғындары санының өсуі, жаһандық климаттағы өзгерістер азық-түлік тауарларына сұранысты күшейтетінін атап өтті.

	– Ауылшаруашылық айналымына қуаң және шөлейтті аудандардан жаңа жерлер қосу, осы ретте жаңа технологияларды қолдану маңызды. Ауылдардың инвестициялық тартымдылығы үшін жағдай жасау қажет. Ірі агломерациялардың, фермерлік шаруашылықтардың базасында, мысалы, Ақмола облысында айрықша инновациялық кластер құру арқылы аграрлық ғылымды дамыту маңызды, – деді Нұрсұлтан Назарбаев.

	Мемлекет басшысы еліміздің аумақтық дамуы зор мәнге ие екендігін айтты.

	– Қалалық агломерацияларды өсімнің қуатты нүктелері ретінде дамыту – біздің таңдауымыз. Ұзақ мерзімді мақсат – әлемдік деңгейдегі мегаполис-агломерациялар құру. Біз алдымызға тағы екі мегаполис, сондай-ақ бірқатар «ақылды», «жасыл», қауіпсіз қалалар құру міндетін қойып отырмыз. Жаңашыл, инновациялық кластерді дамытуда нақ осылар құнарлы орта болмақ. Бұл тәжірибені басқа агломерацияларға да қолдану қажет, – деді Мемлекет басшысы.

	Мемлекет басшысы Қазақстан халқы өзінің қазіргі күйіне – қуатты экономикаға, қоғамның өсіп келе жатқан игілігі мен Қазақстанның халықаралық беделіне 20 жылдан астам жол жүріп өткенін атап өтті.

	– 2050 перспективасы алыс көрінер, бірақ ол толық сезінерліктей уақыт аралығы. Уақыт біздің бүгінге дейінгі одақтасымыз болды, бұдан былай да солай болатынына сенімдімін. Қазақстан бұл күнде мол мүмкіндік пен үміт елі. Біз бейбіт ел, біртұтас халық, сенімді серіктеспіз. Өңірлік көшбасшылығымызды біз жүзжылдық экваторында одан әрі нығайтып, әлемде нық орын алуға тиіспіз. Мен мемлекетіміздің болашағы үшін өсудің осы қарқынын қазақстандықтардың келесі буыны іліп әкететініне сенімдімін, – деді Қазақстан Президенті.

	Австрияның бұрынғы Федералдық канцлері А.Гузенбауэр өз сөзінде білім беру сапасы мен оның әлемдік жоғары талаптарға сәйкестігі мәселесі дамуда, әсіресе, Қазақстан секілді ел үшін аса маңызды екендігіне тоқталды.

	– Әрбір азамат барлық деңгейдегі жоғары дәрежелі білімі негізінде алған әлеуетінің бәрін толық пайдалану арқылы өз үлесін қосуға тиіс. Сонда ел алға қойған мақсаттарының баршасына жете алады. Мен болашақта мұнай мен газға, өндіруші салаларға тәуелділікті азайтуға, инновациялық салаларға және зияткерлік экономикаға, жоғары технологияларға арқа сүйеуге ниеттенген Қазақстан туралы айтып отырмын.

	Польшаның экс-Президенті Александр Квасьневский өз сөзінде 2050 жылға дейінгі Стратегия өршіл, бірақ Қазақстан үшін мейлінше шынайы жоспар екенін атап өтті.

	– Мен дамудың негізі адам капиталы екендігі жөніндегі Қазақстан Президентінің пікірімен келісемін және бұл өте дұрыс. Бұл Қазақстан үшін ғана емес, әлемнің дамыған барлық елі үшін де басымдық болып саналады. Адам капиталын дамытып, оны барынша тиімді пайдалану қажет. Сондықтан ел дамуында білім беру өте маңызды. Сонымен қатар экономикалық, саяси және сот институттары да аса елеулі, Қазақстан үшін бұл институттарды одан әрі күшейте түсу маңызды болады, – деп атап өтті  А.Квасьневский.

	Италия экс-Премьер-Министрі және Еурокомиссияның экс-Төрағасы Романо Проди Қазақстан экономикасы дәл қазіргідей қарқынды дамып отырған жағдайда дамыған 30 елдің қатарына 2050 жылдан әлдеқайда ерте кіре алатынын атап өтті.

	– Еуропа өңірі энергия ресурстарын экспортқа шығарушы болып саналады. Мен өңірдің әлеуметтік секторы мұнай мен газды экспортқа шығарудан үлкен ұтысқа шықты дей аламын. Сонымен бірге, өндірудің тұрақтылығы мен теңгерімін қамтамасыз етпей тұрып, бұл бағытта ілгерілеу өте қиын болады. Бұл бағытта тұрақты дамуға көшудің маңызды кезеңі жаңартылған энергия көздерінің пайдасына орай энергетикалық қоржынды әртараптандыру болып саналады, – деді Р.Проди.

	Израиль экс-Премьер-Министрі Эхуд Ольмерт өз сөзінде өңірлік қауіпсіздікті қамтамасыз ету, атап айтқанда, Египет пен Сириядағы ахуал мәселелерін қозғады, сондай-ақ көтерілген мәселелердің бәрі ертеңгі отырыстарда талқыланатынына сенім білдірді.

	Баяндаманың толық мәтінін мына жерден қараңыз.

	

	

	

///
	 

	Нұрсұлтан Назарбаев пен Хасан Рухани университет ғимаратын аралап, оның қызметімен танысты.

	Бұған қоса, Қазақстан мен Иран Президенттері студенттермен және оқытушы-профессорлар құрамымен кездесті. Сондай-ақ Х.Рухани олардың алдында қазіргі қоғамды дамытудағы ғылымның рөлі туралы дәріс оқыды.

	Соңында Иран Президенті құрметті қонақтар кітабына қолтаңба жазып қалдырды. 
///
	

	Өз сөзінде Қазақстан Президенті ТМД-ға мүше мемлекеттер ішкі істер министрлерінің алғашқы кеңесі Алматыда өткенін еске салып өтті.

	– ТМД-ның артықшылығы сол, мүше мемлекеттердің басшылары тұрақты кездесіп тұрады, түрлі мәселелер жөнінде пікірлесіп отырады. Мемлекеттердің барлығы бүгінде құқықтық тәртіпке мүдделі, онсыз ешқандай реформа да, елдердің дамуы да мүмкін емес. Сондықтан қылмыскерлер ешқайда бой тасалай алмайтынын түсінуі үшін өзара көмектің маңызы зор. Өйткені сіздер бірлесе іс-қимыл жасап, бір-біріңізге қол ұшын беріп отырсыздар. Мұның пайда да көп, қажеттілігі де сонда, – деді Мемлекет басшысы.   

	Нұрсұлтан Назарбаев Қазақстанда үшінші жыл қатарынан құқық қорғау саласында үлкен реформалар жүргізіліп жатқанын да айтып өтті.

	– Кадрларды ауқымды аттестаттау өткізілді, құқық қорғау органдарының штат санын қысқарту маңызды рөл атқарды. Осыған байланысты біз полицейлердің әлеуметтік тұрғыда қамтамасыз етілу деңгейін күрт арттырдық. Олардың еңбекақысы мен өзге де төлемақылары әскери қызметшілермен теңестірілді. Қазір Қылмыстық, Қылмыстық-іс жүргізу және Қылмыстық-атқару кодекстерінің жобалары қаралу үстінде. Оның түпкі мән-мақсаты – қылмыссыздандыру және түрмедегілер санын азайту, – деді Қазақстан Президенті.   

	Мемлекет басшысы құқық тәртібін сақтау күштерінің жұмыс сапасын бағалауға деген көзқарастағы өзгерістер туралы да хабардар етті.

	– Құқық қорғау органдарының өзге елдердің тиісті ведомстволарымен өзара іс-қимылының зор мәні бар. Сіздер қабылдайтын құжаттар, келісімдер – елдеріміздің әрқайсысы үшін маңызды жұмыс. Сондықтан мен ТМД-да Интерполдың өзіміздегі баламасын құруды ұсындым. Бұл мәселе талқыланады, егер сіздер қолдасаңыздар, мемлекеттеріміздің аумағында қылмысқа қарсы біз бірлесіп күресу үшін сондай бір құрылым құрылатын болады, – деді Нұрсұлтан Назарбаев.     

	Ішкі істер министрі Қ.Қасымов Кеңес отырысы барысында Достастық елдерінің полиция құрылымының жетекшілері 2020 жылға дейінгі ынтымақтастық тұжырымдамасы жобасын, сондай-ақ бұған дейін қабылданған қылмысқа қарсы күрестің мемлекетаралық бағдарламаларының іске асырылу барысын талқылайтынын мәлімдеді.

	– Ресей Федерациясы мен Беларусь Республикасы ішкі істер министрлерімен бірлесіп біз өзара іс-қимыл проблемасын бөлек талқылаймыз және Кеден одағы мен Бірыңғай экономикалық кеңістік аумағында министрліктеріміздің бірлескен жұмысының одан арғы бағыттарын айқындаймыз, – деді Қ.Қасымов.  

///
	

	Кездесу барысында Ә.Байменов Мемлекет басшысына агенттіктің алдағы қызметінің негізгі бағыттары мен халықаралық сарапшылар тарапынан жоғары баға алған мемлекеттік қызметтің қазақстандық моделінің қалыптасқан аспектілері туралы баяндады.

	Қазақстан Президенті мемлекеттік қызметті реформалаудың негізгі кезеңдерінің бірі «А» корпусын және тиісті сапалы кадрлар резервін жасақтау екенін атап өтті.

	– Осы орайда мемлекеттік қызметшілерді даярлау және біліктілігін арттыру мәселелеріне назар аудару қажет. Облыстарда оның қызметіне жеткілікті қадағалау жасамайтын жергілікті әкімдіктерге бағыныстағы мемлекеттік қызметшілерді оқытудың өңірлік орталықтары бар. Назар аударуды талап ететін тағы бір бағыт – мемлекеттік қызметшілерді шет елдерде оқыту және біліктілігін арттыру. Қажетті білім қоры, дайындықтары бар адамдарды жіберудің орнына ол жаққа көбінесе ағылшын тілін білмейтіндер жіберіледі. Нәтижесінде олар материалды игере алмайды және тиісті тәжірибе жинақтай алмайды. Бұл мақсаттарға бюджеттен 170 млн. теңге бөлінген, ал нәтиже жоқ, – деді Мемлекет басшысы.

	Нұрсұлтан Назарбаев тиісті мамандықтар бойынша даярлауда сапаның қажеттігін атап өтті.

	– Бүгінде көптеген жоғары оқу орындарында мемлекеттік басқару және мемлекеттік қызметшілерді даярлау факультеттері ашылуда. Алайда онда көбінесе экономика мен құқық жөніндегі пәндер оқытылады, ал іс жүзінде мемлекеттік қызмет одан да ауқымды мәселелерді білуді қажет етеді. Бұл орайда Агенттік Білім және ғылым министрлігімен бірлесіп пысықтап, жағдайға талдау жасағаны жөн, – деді Қазақстан Президенті.    

	Мемлекет басшысы орталық пен жергілікті билік арасында мемлекеттік қызметшілерді ротациялау жөніндегі жұмысты тиімді жүргізудің маңызды екеніне назар аударды.

	– Бұл өте маңызды және жақсы тәжірибе, өйткені өңірлік сипаттағы мәселелерді білмеген адам орталықта қалайша жұмыс істей алады? Бірақ билік көбінесе жергілікті дайын кадрларды тарту үшін тиісті жағдай жасауға мүдделі емес. Бұл үдерісті жіті қадағалаған жөн, – деді Нұрсұлтан Назарбаев.

	Бұған қоса, Қазақстан Президенті соңғы уақытта өңірлік тәртіптік кеңестердің өз белсенділігін азайтып алғанын, олардың жұмысын күшейту жөнінде шаралар қабылдау қажеттігін атап өтті.

	Өз кезегінде Ә.Байменов Қазақстан Президентін мемлекеттік қызметті одан әрі жаңғырту және саяси қызметшілер санын едәуір қысқарту жөніндегі тапсырмаларының орындалуы туралы хабардар етті.

	– Қазақстанның мемлекеттік қызметінің жаңа моделін одан әрі қалыптастыру мақсатында заң, сондай-ақ 12 жарлық және Үкімет пен Агенттіктің бірқатар нормативтік-құқықтық актілері қабылданды. Сіздің нұсқауыңызға сәйкес біз әлемнің жетекші елдерінің тәжірибелеріне талдау жасадық және бүгінде халықаралық сарапшылардың пікірінше, Қазақстанда өзіндік бірегей мемлекеттік қызмет моделі қалыптасты, – деді Агенттік төрағасы.

	Кездесу қорытындысында Мемлекет басшысы мемлекеттік қызмет көрсету және мемлекеттік аппарат жұмысының тиімділігін аттыру үшін мемлекеттік қызметшілерді оқыту сапасын жақсартуға байланысты бірқатар нақты тапсырмалар берді.
///
	 

	Кездесу барысында ынтымақтастықтың сауда-экономика және мәдени-гуманитарлық салаларындағы негізгі мәселелері талқыланды.

	Сондай-ақ Нұрсұлтан Назарбаев пен Рустам Минниханов өзге де бірқатар салаларда өзара іс-қимылды дамытуға үлкен әлеует бар екенін атап өтті. 


///
	 

	

	Кездесуде Нұрсұлтан Назарбаевтың Иранға сапары кезінде қол жеткізілген уағдаластықтарды іске асыру барысы қаралды.

	Тараптар сауда-экономика, көлік-коммуникация және инвестиция салаларындағы екіжақты ынтымақтастықты жандандырудың келешегі туралы сөйлесті.

	– Қазақстан Иранның ядролық бағдарламасы айналасындағы жағдайдың шешілуіне бұдан кейін де белсене қатысуға дайын. Сонымен қатар, біз көлік-коммуникация саласындағы өзара іс-қимылымызды дамытуға, атап айтқанда, теміржол тасымалын жүзеге асыруға мүдделіміз. Біздің елдеріміздің ортақ игілігі – Каспий теңізі, ол достық пен ынтымақтастық теңізі болуға тиіс. Оның құқықтық мәртебесін анықтау жөніндегі жұмысты жалғастыру қажет, ал сарапшылар бұл бағыттағы қызметін одан әрі жүзеге асыруы керек, – деді Нұрсұлтан Назарбаев.      

	Қазақстан Президенті өңірде бейбітшілік пен тыныштықты қамтамасыз етуге барлық елдер мүдделі екенін атап өтті.

	Хасан Рухани Нұрсұлтан Назарбаевқа өзінің ұлықтау рәсіміне қатысқаны үшін алғысын айтып, Қазақстанның Иран үшін достас ел, өте маңызды серіктес болып саналатынына тоқталды.    

	– Бізде өзара ынтымақтастықтың орасан әлеуеті бар. Бізге тек екіжақты сауда-экономикалық байланысты ғана емес, елдеріміздің мәдениет саласындағы  өзара іс-қимылын да дамыту өте маңызды, – деді Иран Президенті.   

	Нұрсұлтан Назарбаев пен Хасан Рухани өңірлік қауіпсіздік пен халықаралық күн тәртібіндегі мәселелерді де талқылады.   
///
	 

	Кездесу барысында Н.Смағұлов Мемлекет басшысына «ЭКСПО-2017» жобасының аясындағы мәдени-сауық орталығы құрылысының басталғандығы туралы баяндады.

	Қазақстан Президенті халықаралық көрме құрылысына жоспарланған ғимараттың бірегейлігін атай отырып, оларды көрмеден кейінгі кезеңде тиімді пайдалануды қамтамасыз етудің маңыздылығын айтты.

	 «Астана Групп» ЖШС басшысы салынып жатқан нысан Астана қаласының көрікті, қала тұрғындары мен қонақтары үшін тартымды орындарының біріне айналатындығын мәлімдеді.

	Жалпы алаңы 140 мың шаршы метрді құрайтын бұл орталықта Қазақстандағы ең ірі балалар аттракциондарының саябағы, 14 залды мультиплекс-кинотеатр, тақырыптық сипаттағы мейрамханалық галереялар, көпфункционалды мұзайдын болады.  Оның құрылысын 2016 жылдың қыркүйегіне дейін аяқтау жоспарланған.

///Мемлекет басшысы Украинаның Харьков облысында ұшақ апаты салдарынан украиндық әскерилердің қаза болғаны туралы хабарды зор күйзеліспен қабылдады.
«Орны толмас қайғыға ортақтаса отырып, Қазақстан халқының және жеке өзімнің атымнан қаза болған курсанттардың туған-туысқандарына көңіл айтамын. Зардап шеккендердің тезірек сауығып, отбасыларымен қауышуына тілектестік білдіремін», – делінген жеделхатта.
///Мемлекеттер басшылары әңгімелесу барысында екі жақты ынтымақтастықтың, сондай-ақ өңірлік және халықаралық күн тәртібінің мейлінше өзекті мәселелерін талқылады.
Сонымен қатар екі ел басшылары алдағы кездесулер кестесін, соның ішінде биылғы 12 тамызда Ақтау қаласында өтетін Бесінші Каспий саммиті аясындағы кездесулер барысын қарастырды.
Телефон арқылы сөйлесуге Ресей жағы бастамашы болды.
/// 
Оқу орнына келген Нұрсұлтан Назарбаев пен Реджеп Ердоған университет қалашығының макетімен танысты және музейді аралап көрді.
Сондай-ақ екі ел президенттері Құрметті қонақтар кітабына қолтаңба қалдырды.
Түркия Президентіне Құрметті профессор атағы берілді, содан кейін ол университеттің оқытушы-профессорлар құрамы алдында сөз сөйледі.
Р.Ердоған көрсетілген құрмет үшін алғыс білдіріп, түркі тілдес елдердің арасындағы байланысты нығайтудағы оқу орны қызметінің маңыздылығын атап өтті.
Түркия Президенті Қожа Ахмет Яссауидің бүкіл түркі дүниесіне қалдырған рухани мұрасының орны айрықша екенін айтты.
Р.Ердоған Түркияның әрбір тұрғыны үшін Орталық Азия, соның ішінде Қазақстан зор мәнге ие екеніне назар аударды.
– Соңғы 20 жылда елдеріміздің саяси, әлеуметтік және мәдени өмірінде зор өзгерістер болды. Қазақстан тәуелсіздік алғаннан кейінгі емтиханнан жақсы өтті. Барлық сынақтарды еңсеріп, үлкен табыстарға жетті. Бұл көбіне көп өз елін жоғары деңгейге шығару үшін оның географиялық қонысын пайдалана білген Нұрсұлтан Назарбаевтың арқасында мүмкін болды, – деді Түркия  президенті.
***
Қожа Ахмет Яссауи атындағы Халықаралық қазақ-түрік университеті түркі тілдес мемлекеттер ішінде халықаралық мәртебесі бар бірден-бір жоғары оқу орны саналады. Онда әлемнің түркі халықтары тұрып жатқан 32 елінен келген студенттер оқиды. Сабақ қазақ, түрік, орыс және ағылшын тілдерінде жүреді. 




///