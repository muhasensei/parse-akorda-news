Алматы қаласы
Қасым-Жомарт Тоқаевқа Орталықтың құқықтық тәртіпті және қала тұрғындары мен қонақтарының қауіпсіздігін қамтамасыз етудегі рөлі туралы мәлімет берілді.
Шұғыл әрекет ету орталығында қала аумағындағы шұғыл жағдайлар туралы түскен ақпараттар тәулік бойы үздіксіз жиналып, оларға талдау жасалады және құқық бұзушылықтың алдын алу жұмыстары жүргізіледі.

Президентке қаладағы террористк акті кезінде бұзақылардың мақсатты түрде 20 көшеге орнатылған 493 бейнекамераны, бейнебақылауды басқару және байланыс жүйесінің техникалық жабдықтарын істен шығарғаны  жөнінде баяндалды.
Үкіметтік комиссия мен әкімдікке бақылау жүйелерін түгелдей қалпына келтіру тапсырылды. Қаладағы тәртіпті 10 мыңға жуық бейне камера бақылайтын болады.


///Қасым-Жомарт Тоқаев Nur Otan партиясының Атқарушы хатшысы Асхат Ораловты қабылдады. Кездесу барысында Президент Nur Otan партиясын жаңғырту жұмыстарын жеделдетуді тапсырды.
Партия төрағасының айтуынша, ел азаматтарының талап-тілектеріне толық жауап беруі үшін партияны жүйелі түрде қайта құру қажет. Сондай-ақ партия заманауи сын-қатерлерге төтеп беруге  және жедел әрекет етуге тиіс.  
Мемлекет басшысына партияның жұмысын қайта құру жоспары жөнінде мәлімет берілді. Асхат Ораловтың айтуынша, саяси ұйымның Орталық аппараты Мәжілістегі фракциямен бірлесе отырып, партияның сайлауалды бағдарламасында қамтылған жол карталарының жүзеге асырылуы бойынша жүйелі талдау жүргізіліп жатқанын баяндады.
///Алматы қаласы
Президент Қасым-Жомарт Тоқаев Алматыда қайғылы оқиға кезінде қаза тапқан полиция қызметкерлері мен әскери қызметшілердің туған-туыстарымен кездесті. Мемлекет басшысы қайғыра көңіл айтып, отбасы мүшелерімен әңгімелесті. Оларға мемлекет тарапынан жан-жақты қолдау көрсетілетінін атап өтті.

– Олар халқымыздың қауіпсіздігі үшін, еліміздің болашағы үшін өз жандарын құрбан еткен нағыз батырлар. Біз олардың ерлігіне тәнтіміз, ешқашан ұмытпаймыз. Олар халқымыздың жадында мәңгі сақталады. Сіздердің отбасыларыңыз назардан тыс қалмайтынына сөз беремін. Баспана болсын, балалардың оқуы болсын барлық мәселеге әрқашанда көмек көрсететін боламыз, – деді Президент.
Қасым-Жомарт Тоқаев әскери және қызметтік міндетін орындау кезінде көрсеткен батырлығы мен жанкештілігі, мемлекет мүддесін қорғау барысында көрсеткен ерліктері үшін біріне жар, біріне әке болған марқұмдарға берілген наградаларды туған-туыстарына табыс етті.

Атап айтқанда, ҰҚК Шекара қызметі академиясының кафедра бастығы Андрей Кабдиновтің жары мен ұлына II дәрежелі «Айбын» ордені, Алматы қаласы Алмалы ауданы полиция басқармасының полиция-жүргізушісі Әлен Асылхановтың жарына, сондай-ақ Алматы қаласы Алмалы ауданы полиция басқармасының полиция-жүргізушісі Ринат Камбетовтің жарына III дәрежелі «Айбын» ордені берілді.
Содырлар қолынан қаза тапқан марқұмдардың туыстары бұдан былай біздің елімізде дәл осындай қайғылы оқиғаның болмайтынына сенім білдірді.




///Алматы қаласы
Мемлекет басшысының төрағалығымен жедел штаб отырысы өтті. Онда Үкіметтік комиссияның төрағасы, Премьер-Министрдің бірінші орынбасары Роман Скляр, Алматы қаласының әкімі Бақытжан Сағынтаев, Ұлттық қауіпсіздік комитетінің төрағасы Ермек Сағымбаев және Ішкі істер, Қорғаныс, Төтенше жағдайлар министрлері баяндама жасады.

Президентке Алматы қаласына қосымша күштер, соның ішінде ҰҚШҰ бітімгерлік контингентінің күштерін жұмылдыруға қатысты берген тапсырмасының нәтижесінде қала лаңкестерден толық тазартылғаны туралы баяндалды.
Қазіргі уақытта қала тіршілігін қамтамасыз ететін барлық саланың жұмысын қалпына келтіру белсенді жүріп жатыр.

Қала әкімі Бақытжан Сағынтаевтың хабарлауынша, қаланы жылу, электр қуаты, су және газбен қамтамасыз ететін барлық нысан қалыпты жұмыс істеп жатыр. Сауда орталықтары, қоғамдық тамақтану орындары, базарлар, жанармай бекеттері және өнеркәсіп орындары жұмыстарын жандандыруда, қоғамдық көлік іске қосылған.
Қасым-Жомарт Тоқаевқа зардап шеккен әкімшілік ғимаратында 14 қалалық басқарма болғаны, қазіргі уақытта олардың резервтік ғимараттарға, сондай-ақ әкімшілікке қарасты ұйымдарға орналастырылғаны жөнінде ақпарат берілді.

Бұдан бөлек тәртіпсіздік кезінде келтірілген шығын көлемін анықтау жұмыстары жүргізілуде.
Мемлекет басшысы еліміздің ірі қаласына жасалған террористік шабуыл салдарын өз көзімен көру үшін Алматыға арнайы келгенін айтты.

Президент Үкіметтік комиссияға Алматы қаласының әкімдігімен бірлесе отырып, инфрақұрылым нысандарын, оның ішінде мемлекеттік, құқық қорғау және арнаулы құрылымдардың ғимараттарын, бейнебақылау жүйесін қысқа мерзім ішінде қалпына келтіруді тапсырды.
Сонымен қатар зардап шеккен кәсіпкерлерге қолдау көрсетіледі.
– Өздеріңізге мәлім, Алматы – менің туған қалам. Осында дүниеге келдім, оқыдым. Алдымызда қысқа мерзім ішінде қаланы қалпына келтіру міндеті тұр. Бұл – менің Президент ретінде және еліміздің азаматы ретінде парызым. Қаланың қалпына келетініне еш күмән жоқ. Үкіметтің алдында қаланың келбетін бұрынғыдан да жақсарту міндеті тұр. Бұл өте үлкен жұмыс, – деді Қасым-Жомарт Тоқаев.
Мемлекет басшысы алда ҰҚШҰ бірлескен бітімгерлік контингентінің бөлімшелерін қайтару жұмыстары жүргізілетінін айтты.
– Ертең ҰҚШҰ бірлескен бітімгерлік контингентін елден шығару жұмыстары басталады. Мен тиісті мемлекеттердің басшыларымен сөйлестім. Осы сәтті пайдаланып, осы бірнеше күнде жүргізген ауқымды жұмыстары үшін   контингенттің басшылығына алғыс айтамын. ҰҚШҰ бітімгерлік контингентінің Қазақстанға, соның ішінде Алматыға келгені жалпы еліміздегі жағдайды тұрақтандыруда үлкен рөл атқарды.  Бұл әрекеттердің лаңкестер мен содырлардың агрессиясын қайтаруда үлкен психологиялық маңызы болғаны сөзсіз. Миссия өте сәтті өтті. Менің әріптестеріме Ұйымға мүше елдердің басшыларына үлкен алғыс білдіремін, – деді Президент.

Жедел штаб отырысының қорытындысы бойынша Үкіметтік комиссия мен жергілікті әкімдіктер бірлесіп қысқа мерзім ішінде барлық аймақтағы нысандарды қалпына келтіруге, көліктердің үздіксіз жұмысын реттеуге, азық-түлікпен қамтамасыз етуге, сондай-ақ шағын және орта бизнес нысандарының жұмысын жандандыруға күш салу тапсырылды.

 
///Алматы қаласы
Мемлекет басшысы Алматы қаласына жұмыс сапары барысында жедел медициналық көмек көрсету ауруханасында болды.
Қасым-Жомарт Тоқаев Травматология бөліміндегі палаталарды аралап көріп, террорлық акті кезінде зардап шеккен азаматтармен әңгімелесті.

Президент жараланғандардың хал-жағдайларын сұрап, олардың тезірек сауығып кетуіне тілектестік білдірді, сондай-ақ дәрігерлермен сөйлесті. Күштік құрылымдардың зардап шеккен барлық қызметкеріне көмек көрсетіледі.
Дәрігерлердің айтуынша, зардап шеккен азаматтардың бәріне дер кезінде жан-жақты медициналық көмек көрсетілген.
///Мемлекет басшысы Қасым-Жомарт Тоқаевтың төрағалығымен өкілетті органдар басшыларының кеңесі өтті.
Жиынға Бас прокуратураның, Ұлттық қауіпсіздік комитетінің, Қорғаныс және Ішкі істер министрліктерінің бірінші  басшылары,  сондай-ақ Президент Әкімшілігінің басшылығы мен Қауіпсіздік Кеңесінің Аппараты қатысты.
Мемлекет басшысына қаңтар айының бірінші онкүндігінде еліміздің бірқатар өңірінде болған оқиғалар бойынша сотқа дейінгі алдын ала тергеу амалдарының барысы, сондай-ақ арнайы жүргізілген операциялардың нәтижелері, елімізде қоғамдық қауіпсіздік пен құқықтық тәртіпті қамтамасыз ету шаралары туралы баяндалды.
Кеңес қорытындысы бойынша Қасым-Жомарт Тоқаев бірқатар нақты тапсырмалар берді.  Қазақстанда, соның ішінде Алматыда болған қайғылы жағдайларды жан-жақты зерттеу мәселесіне, қаза болған бейбіт тұрғындардың нақты санын анықтауға, қиын-қыстау кездерде күштік құрылымдардың іс-қимылдарын үйлестірудің жаңа нормативтік базасын әзірлеуге баса мән берілді.
Қасым-Жомарт Тоқаев Қауіпсіздік Кеңесінің хатшысына Арнаулы операциялар күштерін жасақтау жұмыстарын жеделдетуді және ұлттық қауіпсіздік жүйесін қайта құру жөнінде нақты ұсыныс беруді тапсырды.
Президент лаңкестікке қарсы операциялар мен тергеу шараларын жүргізу барысында азаматтар құқығының бұзылуына жол бермеудің маңызды екенін айтты.
///Қазақстандағы қайғылы оқиғалар кезінде көптеген адамның қаза болуына байланысты Қасым-Жомарт Тоқаевтың атына шет мемлекеттердің басшыларынан, халықаралық құрылымдардың өкілдерінен көңіл айту жеделхаттары келіп жатыр.
ҚХР Төрағасы Си Цзиньпин жеделхатында Қасым-Жомарт Тоқаевтың мемлекет үшін шешуші сәтте жағдайды жедел өз бақылауына алып, батыл әрі нақты шаралар қабылдағанын жазған.
– Осыдан Сіздің саясаткер және еліңіз бен халқыңыздың алдында зор жауапкершілік арқалаған тұлға ретіндегі ерлігіңіз көрінеді. Мен мұны жоғары бағалаймын! Қытай тарапы Қазақстанның тұрақтылығына нұқсан келтіретін, оның қауіпсіздігіне қауіп төндіретін, Қазақстан халқының тыныштығын бұзатын кез келген күштерге және Қазақстанда саналы түрде хаос туғызып, «түрлі-түсті революция» жасайтын сыртқы күштерге батыл қарсы шығады. Қазақстан мен Қытай арасындағы достыққа сына қағуға және екіжақты ынтымақтастыққа кедергі келтіруге тырысатын кез келген әрекетке батыл қарсы тұрады, – делінген Қытай Төрағасының жеделхатында.
Өзбекстан Президенті Шавкат Мирзиёев өзінің хатында Қасым-ЖомартТоқаевқа және Қазақстан халқына көңіл айтып, еліміздегі бейбітшілікті сақтау жолында қаза тапқан қайсар ұландардың жақындары мен туыстарының қайғысына ортақтасатын айтқан.
– Бауырлас Қазақстанда бейбітшілік пен тұрақтылықты қамтамасыз ету жолындағы Сіздің батыл күш-жігеріңізді толық қолдайтынымызды тағы да нақтылағым келеді, – делінген Өзбекстан көшбасшысының жеделхатында.
Қырғызстан Президенті Садыр Жапаров жолдаған жеделхатында Қазақстанда болған қайғылы оқиғаларды зор күйзеліспен қабылдағанын атап өтіп, Қырғызстан халқының және жеке өзінің атынан Мемлекет басшысы Қасым-Жомарт Тоқаевқа және қазақ халқына көңіл айтқан.
– Мызғымас достық, тату көршілік және өзара сыйластыққа негізделген халықтарымыздың көп ғасырлық ортақ тарихи, рухани және мәдени байланыстарын ескере отырып, Қырғызстан Қазақстан Республикасын қашанда ниеттес, сенімді көрші әрі стратегиялық әріптес ретінде қолдайды, – делінген Қырғызстан басшысының жеделхатында.
Беларусь Президенті Александр Лукашенко көптеген адамның құрбан болуына және ғимараттардың қирауына әкеп соқтырған  содырлар тобының елімізге жасаған шабуылы халықаралық терроризмнің әлемге зор қауіп төндіретінін тағы да көрсетті деп жазған.
– Экстремистердің түпкі мақсаты – көпұлтты Қазақстандағы жағдайды тұрақсыздандыру, елде хаос орнатып, конституцияға қарсы төңкеріс жасау және саяси бағдарды өзгерту үшін бауырлар арасында соғыс отын өршіту екені айқын, – деп жазды Беларусь басшысы.
Тәжікстан Президенті Эмомали Рахмон және Түрікменстан Президенті Гурбангулы Бердімұхамедов, сондай-ақ БҰҰ Өркениеттер Альянсының Жоғарғы Өкілі Мигель Анхель Моратинос және басқа да тұлғалар қолдау білдіріп, көңіл айтты.
Жеделхаттар әлі де келіп түсуде.
 
 
///Пленарлық отырысқа дейін Мемлекет басшысы Парламент Мәжілісіндегі саяси партиялардың фракциялары жетекшілерінің алдында сөз сөйлеп, Қазақстан Республикасы Премьер-Министрі лауазымына Әлихан Смайыловтың кандидатурасын талқылауға ұсынды.
Фракциялар жетекшілері Әлихан Смайыловтың кандидатурасына қолдау білдірді.
Бұдан кейін Қасым-Жомарт Тоқаев ҚР Конституциясының 44 бабына сәйкес Парламент Мәжілісінің қарауына Қазақстан Республикасының Премьер-Министрі лауазымына Смайылов Әлихан Асханұлының кандидатурасын ұсынды.
– Қазақстан Республикасы Премьер-Министрі лауазымына тағайындауға келісім беру үшін Әлихан Асханұлы Смайыловтың кандидатурасын Парламент Мәжілісінің қарауына ұсынамын. Ол тәжірибелі маман, еңбекқор мемлекеттік қызметші. Статистика жөніндегі агенттіктің төрағасы, Президенттің көмекшісі, Қаржы министрі, Премьер-Министрдің бірінші орынбасары болды. Қазақстан экономикасының болашағы туралы көзқарасы дұрыс. Нақты жоспары бар. Әлихан Асханұлы Үкіметтің жұмысын өте жақсы біледі. Өзінде жүктелген міндеттерді абыроймен атқарады деп сенемін, – деді Президент.

Саяси партиялардың фракция жетекшілері, Парламент Мәжілісінің депутаттары Әлихан Смайыловтың кандидатурасына қолдау білдіріп, сөз сөйледі.
Талқылаулардан кейін дауыс беріліп, Мәжіліс Президенттің Әлихан Смайыловты Үкімет басшысы лауазымына тағайындау жөніндегі ұсынысына келісім берді.
Пленарлық отырыста Қасым-Жомарт Тоқаев Әлихан Смайыловты Премьер-Министр лауазымына тағайындау туралы Жарлыққа қол қойды.

Президент жаңа Үкіметке саяси, әлеуметтік-экономикалық салалардағы және ұлттық қауіпсіздік пен қорғанысты қамтамасыз ету жөніндегі өзекті мәселелерді шешу үшін нақты міндеттер жүктеді.
Мемлекет басшысы сөзінің соңында қайғылы күндері бірлік танытқан қазақстандықтарға шынайы ризашылығын білдірді.
– Жуық арада болған қайғылы оқиғалар кезіндегі экстремистермен күресте азаматтарымыздың көпшілігі патриоттық танытты. Халықтың бірлігі, Қазақстанның тәуелсіздігі мен егеменді дамуы идеясына деген шынайы сенімі – еліміздің дамуы мен қоғам болып ұйысуының мықты іргетасы. Біз барлық қиындықты бірлесе еңсереміз. Жаңа Қазақстанды бірге құрамыз, – деді Қасым-Жомарт Тоқаев.
Мемлекет басшысының сөйлеген сөзінің толық мәтінін мына жерден оқи аласыздар.





///Мемлекет басшысы 19 желтоқсандағы террорлық акт салдарынан Берлин қаласында көптеген жазықсыз адамдардың қаза болғаны туралы хабарды зор күйзеліспен қабылдады.
Нұрсұлтан Назарбаев А.Меркельге, қаза болғандардың туыстары мен жақындарына, сондай-ақ барша Германия халқына Қазақстан халқының және жеке өзінің атынан көңіл айтып, зардап шеккендердің тезірек сауығып кетуіне тілектестік білдірді.
///Қасым-Жомарт Тоқаев Nur Otan партиясының Атқарушы хатшысы Асхат Ораловты қабылдады. Кездесу барысында Президент Nur Otan партиясын жаңғырту жұмыстарын жеделдетуді тапсырды.
Партия төрағасының айтуынша, ел азаматтарының талап-тілектеріне толық жауап беруі үшін партияны жүйелі түрде қайта құру қажет. Сондай-ақ партия заманауи сын-қатерлерге төтеп беруге  және жедел әрекет етуге тиіс.  
Мемлекет басшысына партияның жұмысын қайта құру жоспары жөнінде мәлімет берілді. Асхат Ораловтың айтуынша, саяси ұйымның Орталық аппараты Мәжілістегі фракциямен бірлесе отырып, партияның сайлауалды бағдарламасында қамтылған жол карталарының жүзеге асырылуы бойынша жүйелі талдау жүргізіліп жатқанын баяндады.
///Мемлекет басшысы Қасым-Жомарт Тоқаев Ресей Президенті Владимир Путинмен, Арменияның Премьер-министрі Никол Пашинянмен, Беларусь Президенті Александр Лукашенкомен, Қырғызстан Президенті Садыр Жапаровпен және Тәжікстан Президенті Эмомали Рахмонмен телефон арқылы сөйлесті.
Қасым-Жомарт Тоқаев Ұжымдық қауіпсіздік туралы шарт ұйымындағы әріптестеріне бүгін, 13 қаңтарда бітімгерлік күштердің елімізден шығарыла бастағаны жөнінде мәлімет беріп, Қазақстанға жасалған террорлық шабуыл кезінде қолдау көрсеткендері үшін алғыс білдірді.
Мемлекет басшысы ұжымдық бітімгерлік күштерінің Қазақстанға қысқа мерзімге келуі ҰҚШҰ-ның беделді халықаралық ұйым ретінде қажетті әрі тиімді екенін көрсетті деп атап өтті.
///Мемлекет басшысы 19 желтоқсандағы террорлық акт салдарынан Берлин қаласында көптеген жазықсыз адамдардың қаза болғаны туралы хабарды зор күйзеліспен қабылдады.
Нұрсұлтан Назарбаев А.Меркельге, қаза болғандардың туыстары мен жақындарына, сондай-ақ барша Германия халқына Қазақстан халқының және жеке өзінің атынан көңіл айтып, зардап шеккендердің тезірек сауығып кетуіне тілектестік білдірді.
///Алматы қаласы
Президент Қасым-Жомарт Тоқаев Алматыда қайғылы оқиға кезінде қаза тапқан полиция қызметкерлері мен әскери қызметшілердің туған-туыстарымен кездесті. Мемлекет басшысы қайғыра көңіл айтып, отбасы мүшелерімен әңгімелесті. Оларға мемлекет тарапынан жан-жақты қолдау көрсетілетінін атап өтті.

– Олар халқымыздың қауіпсіздігі үшін, еліміздің болашағы үшін өз жандарын құрбан еткен нағыз батырлар. Біз олардың ерлігіне тәнтіміз, ешқашан ұмытпаймыз. Олар халқымыздың жадында мәңгі сақталады. Сіздердің отбасыларыңыз назардан тыс қалмайтынына сөз беремін. Баспана болсын, балалардың оқуы болсын барлық мәселеге әрқашанда көмек көрсететін боламыз, – деді Президент.
Қасым-Жомарт Тоқаев әскери және қызметтік міндетін орындау кезінде көрсеткен батырлығы мен жанкештілігі, мемлекет мүддесін қорғау барысында көрсеткен ерліктері үшін біріне жар, біріне әке болған марқұмдарға берілген наградаларды туған-туыстарына табыс етті.

Атап айтқанда, ҰҚК Шекара қызметі академиясының кафедра бастығы Андрей Кабдиновтің жары мен ұлына II дәрежелі «Айбын» ордені, Алматы қаласы Алмалы ауданы полиция басқармасының полиция-жүргізушісі Әлен Асылхановтың жарына, сондай-ақ Алматы қаласы Алмалы ауданы полиция басқармасының полиция-жүргізушісі Ринат Камбетовтің жарына III дәрежелі «Айбын» ордені берілді.
Содырлар қолынан қаза тапқан марқұмдардың туыстары бұдан былай біздің елімізде дәл осындай қайғылы оқиғаның болмайтынына сенім білдірді.




///Алматы қаласы
Мемлекет басшысы Алматы қаласына жұмыс сапары барысында жедел медициналық көмек көрсету ауруханасында болды.
Қасым-Жомарт Тоқаев Травматология бөліміндегі палаталарды аралап көріп, террорлық акті кезінде зардап шеккен азаматтармен әңгімелесті.

Президент жараланғандардың хал-жағдайларын сұрап, олардың тезірек сауығып кетуіне тілектестік білдірді, сондай-ақ дәрігерлермен сөйлесті. Күштік құрылымдардың зардап шеккен барлық қызметкеріне көмек көрсетіледі.
Дәрігерлердің айтуынша, зардап шеккен азаматтардың бәріне дер кезінде жан-жақты медициналық көмек көрсетілген.
///Мемлекет басшысы Қасым-Жомарт Тоқаев Ресей Президенті Владимир Путинмен, Арменияның Премьер-министрі Никол Пашинянмен, Беларусь Президенті Александр Лукашенкомен, Қырғызстан Президенті Садыр Жапаровпен және Тәжікстан Президенті Эмомали Рахмонмен телефон арқылы сөйлесті.
Қасым-Жомарт Тоқаев Ұжымдық қауіпсіздік туралы шарт ұйымындағы әріптестеріне бүгін, 13 қаңтарда бітімгерлік күштердің елімізден шығарыла бастағаны жөнінде мәлімет беріп, Қазақстанға жасалған террорлық шабуыл кезінде қолдау көрсеткендері үшін алғыс білдірді.
Мемлекет басшысы ұжымдық бітімгерлік күштерінің Қазақстанға қысқа мерзімге келуі ҰҚШҰ-ның беделді халықаралық ұйым ретінде қажетті әрі тиімді екенін көрсетті деп атап өтті.
///Қазақстандағы қайғылы оқиғалар кезінде көптеген адамның қаза болуына байланысты Қасым-Жомарт Тоқаевтың атына шет мемлекеттердің басшыларынан, халықаралық құрылымдардың өкілдерінен көңіл айту жеделхаттары келіп жатыр.
ҚХР Төрағасы Си Цзиньпин жеделхатында Қасым-Жомарт Тоқаевтың мемлекет үшін шешуші сәтте жағдайды жедел өз бақылауына алып, батыл әрі нақты шаралар қабылдағанын жазған.
– Осыдан Сіздің саясаткер және еліңіз бен халқыңыздың алдында зор жауапкершілік арқалаған тұлға ретіндегі ерлігіңіз көрінеді. Мен мұны жоғары бағалаймын! Қытай тарапы Қазақстанның тұрақтылығына нұқсан келтіретін, оның қауіпсіздігіне қауіп төндіретін, Қазақстан халқының тыныштығын бұзатын кез келген күштерге және Қазақстанда саналы түрде хаос туғызып, «түрлі-түсті революция» жасайтын сыртқы күштерге батыл қарсы шығады. Қазақстан мен Қытай арасындағы достыққа сына қағуға және екіжақты ынтымақтастыққа кедергі келтіруге тырысатын кез келген әрекетке батыл қарсы тұрады, – делінген Қытай Төрағасының жеделхатында.
Өзбекстан Президенті Шавкат Мирзиёев өзінің хатында Қасым-ЖомартТоқаевқа және Қазақстан халқына көңіл айтып, еліміздегі бейбітшілікті сақтау жолында қаза тапқан қайсар ұландардың жақындары мен туыстарының қайғысына ортақтасатын айтқан.
– Бауырлас Қазақстанда бейбітшілік пен тұрақтылықты қамтамасыз ету жолындағы Сіздің батыл күш-жігеріңізді толық қолдайтынымызды тағы да нақтылағым келеді, – делінген Өзбекстан көшбасшысының жеделхатында.
Қырғызстан Президенті Садыр Жапаров жолдаған жеделхатында Қазақстанда болған қайғылы оқиғаларды зор күйзеліспен қабылдағанын атап өтіп, Қырғызстан халқының және жеке өзінің атынан Мемлекет басшысы Қасым-Жомарт Тоқаевқа және қазақ халқына көңіл айтқан.
– Мызғымас достық, тату көршілік және өзара сыйластыққа негізделген халықтарымыздың көп ғасырлық ортақ тарихи, рухани және мәдени байланыстарын ескере отырып, Қырғызстан Қазақстан Республикасын қашанда ниеттес, сенімді көрші әрі стратегиялық әріптес ретінде қолдайды, – делінген Қырғызстан басшысының жеделхатында.
Беларусь Президенті Александр Лукашенко көптеген адамның құрбан болуына және ғимараттардың қирауына әкеп соқтырған  содырлар тобының елімізге жасаған шабуылы халықаралық терроризмнің әлемге зор қауіп төндіретінін тағы да көрсетті деп жазған.
– Экстремистердің түпкі мақсаты – көпұлтты Қазақстандағы жағдайды тұрақсыздандыру, елде хаос орнатып, конституцияға қарсы төңкеріс жасау және саяси бағдарды өзгерту үшін бауырлар арасында соғыс отын өршіту екені айқын, – деп жазды Беларусь басшысы.
Тәжікстан Президенті Эмомали Рахмон және Түрікменстан Президенті Гурбангулы Бердімұхамедов, сондай-ақ БҰҰ Өркениеттер Альянсының Жоғарғы Өкілі Мигель Анхель Моратинос және басқа да тұлғалар қолдау білдіріп, көңіл айтты.
Жеделхаттар әлі де келіп түсуде.
 
 
/// 
Авторлар өз хатында агробизнеске жасалған қолдау шараларының арқасында елдің агроөнеркәсіп кешені қарқынды дамып келе жатқаны үшін Мемлекет басшысына алғыс айтқан. Осындай қолдау нәтижесінде күріш өндірісінің көлемі мен мал басы айтарлықтай өскен. Сондай-ақ соңғы екі жылда ауыл шаруашылығы секторына салынған инвестиция көлемі 7,7 есеге ұлғайған.
Аграрлықтар күріш ору науқаны таяуда аяқталғанын, оның барысында 84 мың гектар алқаптың әр гектарынан 50,5 центнерден өнім алынғанын атап өткен. 
«Ел қамбасына 423 мың тонна күріш құйылды. Тәуелсіздік тарихындағы осы рекордтық көрсеткішке соңғы үш жыл бойы қол жеткізіліп келеді, – делінген хатта.
Соңында авторлар Мемлекет басшысының бастамаларын жүзеге асыру ісіне белсене қатысуға және елді одан әрі дамыту үшін бар күш-жігерлерін жұмылдыруға әзір екенін айтқан. 
/// 
Кеңес жұмысына Парламент депутаттары,  Президент Әкімшілігінің, мемлекеттік органдардың өкілдері, ғылыми-сараптамалық кеңестің мүшелері, БАҚ өкілдері және шетелдік қонақтар қатысты. 
Отырысқа қатысушылардың алдында сөйлеген сөзінде Г.Әбдіқалықова Мемлекет басшысының Бес институционалдық  реформасын, «100 нақты қадам» – Ұлт жоспарын іске асыру мемлекеттік және қоғамдық институттардың жұмысын түбегейлі қайта форматтауды қарастыратынын атап өтті. Осыған орай қоғамдық келісім мен жалпыұлттық бірлікті қамтамасыз ететін негізгі институттардың бірі ретінде Қазақстан халқы Ассамблеясының рөлі ерекше арта түседі. 
Отырыс барысында Мәдениет және спорт министрі А.Мұхамедиұлы, ҚХА Төрағасының орынбасары, республикалық корей музыкалық комедия театрының  директоры Л.Ни, Қарағанды облысының әкімі Н.Әбдібеков, ҚХА Хатшылығы меңгерушісінің орынбасары Л.Прокопенко баяндама жасады.
Кеңес мүшелері Қазақстан халқы Ассамблеясы жылы іс-шараларының жүзеге асырылу барысы мен қорытындыларын, сондай-ақ Қазақстан халқы Ассамблеясының 2025 жылға дейінгі даму тұжырымдамасы жобасын қарастырды. 
ҚХА кеңесі отырысының қорытындысы бойынша Мемлекеттік хатшы қоғамдағы бірлік пен келісімді одан әрі нығайту жөнінде бірқатар нақты тапсырма берді.    
///Кездесуде Ө.Айтбаев Қазақстан Президентіне «Қазақ тiлi» халықаралық қоғамының жұмысы туралы баяндап, мемлекеттің қазақ тілін қолдау саласындағы маңызды рөлін атап өтті.
Нұрсұлтан Назарбаев мемлекеттік тілді дамытуға қосқан зор үлесі үшін Ө.Айтбаевқа алғыс айтты.


///Геннадий Иванович Зенченконың қайтыс болғаны туралы хабарды Мемлекет басшысы зор күйзеліспен қабылдап, марқұмның отбасына көңіл айтты.
Жеделхатта ол өмірінің көп жылын ауыл шаруашылығына арнағаны және оның еліміздің әлеуметтік-экономикалық дамуына зор үлес қосқаны айтылған. Г.Зенченко әрқашан тамаша адами қасиеттерімен, жоғары кәсіби деңгейімен, мол тәжірибесімен және өз ісіне деген адалдығымен ерекшеленді.
Оның ерен еңбегі «Қазақстанның Еңбек Ері» жоғары атағымен және басқа да мемлекеттік марапаттармен бағаланды.
Елбасы Нұрсұлтан Назарбаев Г.Зенченконың жарқын бейнесі оны білетіндердің жүрегінде әрдайым сақталатынын атап өтті.
///Қазақстан Президенті жұмыс сапары барысында Алматының жаңа мұражайы экспозициясымен танысты. Бұл мұражай өңірдің бай тарихи-мәдени мұрасын кеңінен көрсететін ірі ғылыми әрі мәдени орталық болып саналады.
– Әлемдегі кез келген ірі қалада музейлер өте көп. Бұған біздің де ерекше назар аударғанымыз жөн. Музейлер туристерді көбірек тарту үшін қажет, ал туризм – әрбір мемлекеттің экономикасының маңызды саласы, – деді Мемлекет басшысы.
Музей қорында 40 мыңға жуық экспонат, соның ішінде бейнелеу өнерінің туындылары, қазақ этнографиясының үздік топтамасы, түрлі дәуір мен мәдениетке жататын тұрмыстық заттар, нумизматика жәдігерліктерінің жиынтығы және басқа мұралар бар.
Мұражай экспозициясы 11 залдан тұрады, онда мультимедиалық технологияларды қолдану арқылы Алматының көне дәуірден қазіргі заманға дейінгі тарихы бейнеленген.






///Алматы қаласы
Мемлекет басшысының төрағалығымен жедел штаб отырысы өтті. Онда Үкіметтік комиссияның төрағасы, Премьер-Министрдің бірінші орынбасары Роман Скляр, Алматы қаласының әкімі Бақытжан Сағынтаев, Ұлттық қауіпсіздік комитетінің төрағасы Ермек Сағымбаев және Ішкі істер, Қорғаныс, Төтенше жағдайлар министрлері баяндама жасады.

Президентке Алматы қаласына қосымша күштер, соның ішінде ҰҚШҰ бітімгерлік контингентінің күштерін жұмылдыруға қатысты берген тапсырмасының нәтижесінде қала лаңкестерден толық тазартылғаны туралы баяндалды.
Қазіргі уақытта қала тіршілігін қамтамасыз ететін барлық саланың жұмысын қалпына келтіру белсенді жүріп жатыр.

Қала әкімі Бақытжан Сағынтаевтың хабарлауынша, қаланы жылу, электр қуаты, су және газбен қамтамасыз ететін барлық нысан қалыпты жұмыс істеп жатыр. Сауда орталықтары, қоғамдық тамақтану орындары, базарлар, жанармай бекеттері және өнеркәсіп орындары жұмыстарын жандандыруда, қоғамдық көлік іске қосылған.
Қасым-Жомарт Тоқаевқа зардап шеккен әкімшілік ғимаратында 14 қалалық басқарма болғаны, қазіргі уақытта олардың резервтік ғимараттарға, сондай-ақ әкімшілікке қарасты ұйымдарға орналастырылғаны жөнінде ақпарат берілді.

Бұдан бөлек тәртіпсіздік кезінде келтірілген шығын көлемін анықтау жұмыстары жүргізілуде.
Мемлекет басшысы еліміздің ірі қаласына жасалған террористік шабуыл салдарын өз көзімен көру үшін Алматыға арнайы келгенін айтты.

Президент Үкіметтік комиссияға Алматы қаласының әкімдігімен бірлесе отырып, инфрақұрылым нысандарын, оның ішінде мемлекеттік, құқық қорғау және арнаулы құрылымдардың ғимараттарын, бейнебақылау жүйесін қысқа мерзім ішінде қалпына келтіруді тапсырды.
Сонымен қатар зардап шеккен кәсіпкерлерге қолдау көрсетіледі.
– Өздеріңізге мәлім, Алматы – менің туған қалам. Осында дүниеге келдім, оқыдым. Алдымызда қысқа мерзім ішінде қаланы қалпына келтіру міндеті тұр. Бұл – менің Президент ретінде және еліміздің азаматы ретінде парызым. Қаланың қалпына келетініне еш күмән жоқ. Үкіметтің алдында қаланың келбетін бұрынғыдан да жақсарту міндеті тұр. Бұл өте үлкен жұмыс, – деді Қасым-Жомарт Тоқаев.
Мемлекет басшысы алда ҰҚШҰ бірлескен бітімгерлік контингентінің бөлімшелерін қайтару жұмыстары жүргізілетінін айтты.
– Ертең ҰҚШҰ бірлескен бітімгерлік контингентін елден шығару жұмыстары басталады. Мен тиісті мемлекеттердің басшыларымен сөйлестім. Осы сәтті пайдаланып, осы бірнеше күнде жүргізген ауқымды жұмыстары үшін   контингенттің басшылығына алғыс айтамын. ҰҚШҰ бітімгерлік контингентінің Қазақстанға, соның ішінде Алматыға келгені жалпы еліміздегі жағдайды тұрақтандыруда үлкен рөл атқарды.  Бұл әрекеттердің лаңкестер мен содырлардың агрессиясын қайтаруда үлкен психологиялық маңызы болғаны сөзсіз. Миссия өте сәтті өтті. Менің әріптестеріме Ұйымға мүше елдердің басшыларына үлкен алғыс білдіремін, – деді Президент.

Жедел штаб отырысының қорытындысы бойынша Үкіметтік комиссия мен жергілікті әкімдіктер бірлесіп қысқа мерзім ішінде барлық аймақтағы нысандарды қалпына келтіруге, көліктердің үздіксіз жұмысын реттеуге, азық-түлікпен қамтамасыз етуге, сондай-ақ шағын және орта бизнес нысандарының жұмысын жандандыруға күш салу тапсырылды.

 
/// 
Авторлар өз хатында агробизнеске жасалған қолдау шараларының арқасында елдің агроөнеркәсіп кешені қарқынды дамып келе жатқаны үшін Мемлекет басшысына алғыс айтқан. Осындай қолдау нәтижесінде күріш өндірісінің көлемі мен мал басы айтарлықтай өскен. Сондай-ақ соңғы екі жылда ауыл шаруашылығы секторына салынған инвестиция көлемі 7,7 есеге ұлғайған.
Аграрлықтар күріш ору науқаны таяуда аяқталғанын, оның барысында 84 мың гектар алқаптың әр гектарынан 50,5 центнерден өнім алынғанын атап өткен. 
«Ел қамбасына 423 мың тонна күріш құйылды. Тәуелсіздік тарихындағы осы рекордтық көрсеткішке соңғы үш жыл бойы қол жеткізіліп келеді, – делінген хатта.
Соңында авторлар Мемлекет басшысының бастамаларын жүзеге асыру ісіне белсене қатысуға және елді одан әрі дамыту үшін бар күш-жігерлерін жұмылдыруға әзір екенін айтқан. 
///Пленарлық отырысқа дейін Мемлекет басшысы Парламент Мәжілісіндегі саяси партиялардың фракциялары жетекшілерінің алдында сөз сөйлеп, Қазақстан Республикасы Премьер-Министрі лауазымына Әлихан Смайыловтың кандидатурасын талқылауға ұсынды.
Фракциялар жетекшілері Әлихан Смайыловтың кандидатурасына қолдау білдірді.
Бұдан кейін Қасым-Жомарт Тоқаев ҚР Конституциясының 44 бабына сәйкес Парламент Мәжілісінің қарауына Қазақстан Республикасының Премьер-Министрі лауазымына Смайылов Әлихан Асханұлының кандидатурасын ұсынды.
– Қазақстан Республикасы Премьер-Министрі лауазымына тағайындауға келісім беру үшін Әлихан Асханұлы Смайыловтың кандидатурасын Парламент Мәжілісінің қарауына ұсынамын. Ол тәжірибелі маман, еңбекқор мемлекеттік қызметші. Статистика жөніндегі агенттіктің төрағасы, Президенттің көмекшісі, Қаржы министрі, Премьер-Министрдің бірінші орынбасары болды. Қазақстан экономикасының болашағы туралы көзқарасы дұрыс. Нақты жоспары бар. Әлихан Асханұлы Үкіметтің жұмысын өте жақсы біледі. Өзінде жүктелген міндеттерді абыроймен атқарады деп сенемін, – деді Президент.

Саяси партиялардың фракция жетекшілері, Парламент Мәжілісінің депутаттары Әлихан Смайыловтың кандидатурасына қолдау білдіріп, сөз сөйледі.
Талқылаулардан кейін дауыс беріліп, Мәжіліс Президенттің Әлихан Смайыловты Үкімет басшысы лауазымына тағайындау жөніндегі ұсынысына келісім берді.
Пленарлық отырыста Қасым-Жомарт Тоқаев Әлихан Смайыловты Премьер-Министр лауазымына тағайындау туралы Жарлыққа қол қойды.

Президент жаңа Үкіметке саяси, әлеуметтік-экономикалық салалардағы және ұлттық қауіпсіздік пен қорғанысты қамтамасыз ету жөніндегі өзекті мәселелерді шешу үшін нақты міндеттер жүктеді.
Мемлекет басшысы сөзінің соңында қайғылы күндері бірлік танытқан қазақстандықтарға шынайы ризашылығын білдірді.
– Жуық арада болған қайғылы оқиғалар кезіндегі экстремистермен күресте азаматтарымыздың көпшілігі патриоттық танытты. Халықтың бірлігі, Қазақстанның тәуелсіздігі мен егеменді дамуы идеясына деген шынайы сенімі – еліміздің дамуы мен қоғам болып ұйысуының мықты іргетасы. Біз барлық қиындықты бірлесе еңсереміз. Жаңа Қазақстанды бірге құрамыз, – деді Қасым-Жомарт Тоқаев.
Мемлекет басшысының сөйлеген сөзінің толық мәтінін мына жерден оқи аласыздар.





///Шағын құрамдағы келіссөз барысында инвестиция, сауда-экономика, көлік-транзит және ауыл шаруашылығы салаларындағы өзара іс-қимыл мәселелері талқыланды.
Мемлекет басшысы жоғары деңгейде бірнеше рет өткен кездесулер Қазақстан мен Иран арасындағы достық қарым-қатынастың айғағы екеніне назар аударды.
– Ираннан экономикалық шектеулердің алынып тасталуы Сіздің қажырлы еңбегіңіздің арқасы деп санаймын, – деді Қазақстан Президенті.
Нұрсұлтан Назарбаев еліміздің тәуелсіздігін алғаш мойындаған әлем мемлекеттерінің бірі Иран екенін атап өтті.
– Қазақстан өз тәуелсіздігін алғалы біздің Иранға қатысты достық сипаттағы саясатымыз еш өзгерген емес. Қазір елдеріміздің ынтымақтастығын стратегиялық деңгейге көтеретін кез келді және Қазақстан өзара тығыз іс-қимылға дайын, – деді Мемлекет басшысы.
Х.Рухани Нұрсұлтан Назарбаевты ел тәуелсіздігінің 25 жылдық мерейтойымен құттықтап, Иранның Қазақстанмен әріптестік қарым-қатынасты дамытуға зор мән беретінін айтты.
– Біздің саясатымыз әрдайым жақын орналасқан елдермен тату көршілік қарым-қатынасты нығайтуға бағытталған. Иранға Сіздің биылғы сәуір айындағы сапарыңыздың екіжақты қарым-қатынасты одан әрі дамыту үшін маңызы зор болды, – деді Иран Президенті.
Екі мемлекет көшбасшылары бүгінгі сапардың Қазақстан мен Иран ынтымақтастығына тың серпін беретініне сенім білдірді.





/// 
Іс-шараға сондай-ақ Әзербайжан Республикасының Президенті И.Әлиев, Армения Республикасының Президенті С.Саргсян, Беларусь Республикасының Президенті А.Лукашенко, Қырғыз Республикасының Президенті А.Атамбаев, Ресей Федерациясының Президенті В.Путин, Тәжікстан Республикасының Президенті Э.Рахмон, Өзбекстан Республикасының Президенті И.Кәрімов, Түрікменстан Министрлер кабинеті төрағасының орынбасары С.Сатлыков, Молдова Республикасының сыртқы істер және еуропалық интеграция министрінің орынбасары А.Галбур қатысты.
Отырысты ашқан Қазақстан Президенті Кеңеске қатысушылар атынан А.Лукашенконы өткен сайлаудағы жеңісімен, сондай-ақ А.Атамбаевты Қырғызстанда парламенттік сайлаудың табысты өтуімен құттықтады.
Нұрсұлтан Назарбаев Қазақстан ТМД құрылғалы бері елдеріміздің арасындағы көпжақты ынтымақтастықты жандандыруды, іс-қимылдың негізгі бағыттары бойынша интеграцияны тереңдете түсуді дәйектілікпен жақтап келе жатқанын  айтты.
ТМД  – бұрынғы кеңестік кеңістіктегі 11 мемлекетті біріктіретін бірегей құрылым. Біздің өңірде оған балама жоқ. Біз мұндай кездесулер аясында халықаралық саясаттың ең маңызды проблемалары бойынша сенімді ыңғайда пікір алмасып, көпжақты ынтымақтастығымыздың кез келген мәселесін талқылай аламыз. Біздің бүгінгі іс-шарамыз ТМД-ны дамыту ісіне өз үлесін қосатынына сенімдімін, – деді Мемлекет басшысы.
Қазақстан Президенті сондай-ақ 17 мәселе қаралатын бүгінгі отырыстың күн тәртібі тығыз  екенін айтты.  
Мәселелердің елеулі бөлігі қауіпсіздік және құқық тәртібін қамтамасыз етуге арналған, халықаралық шарттар топтамасына қол қою, бағдарламалық құжаттарды бекіту, сондай-ақ ТМД-ға мүше мемлекеттер басшыларының халықаралық терроризмге қарсы күреске және БҰҰ-ның 70 жылдығына арналған мәлімдемелерін қабылдау жоспарланған. Ұсынылған құжаттардың іс жүзіндегі  мәні зор және оларды қабылдау елдеріміздің ынтымақтастығын нығайта түсуге ықпал ететін болады, – деді Елбасы. 



/// 
Мемлекет басшысы өз сөзінде шағын құрамда өткен Кеңес отырысында ТМД ахуалы мен даму келешегінің мәселелері егжей-тегжейлі талқыланғанын айтты.
Бүгінде әлемде ауқымды өзгерістер болып жатқаны ешкімге құпия емес. Әңгіме ең алдымен экономика және қауіпсіздік жөнінде болып отыр. Болып жатқан жайттар біздің ұйымның да жаңа жағдайларға бейімделуін талап етеді. ТМД да өсіп, жаңа жағдайларға ыңғайлануы, жаңа қауіп-қатерлерге қарсы барынша тиімді әрекет ете алуга тиіс, – деді Нұрсұлтан Назарбаев.
Қазақстан Президенті талқылаудан өткен тақырыптың бірі халықаралық қауіпсіздік саласындағы ахуал болғанына назар аударды.
Террорлық топтардың қимылы жанданғанын, олардың әрекеті орныққан әлемдік қалыпты бұзып жатқанын айту керек. Бұл жерде халықаралық терроризм көптеген елдер мен өңірлердегі жағдайға деструктивтік тұрғыдан ықпал ететінін атап өткен жөн. Зорлық-зомбылықтың ушығуы бейбіт тұрғындардың, әсіресе әйелдер мен балалардың арасындағы құрбандар санын ұлғайтты. Нәтижесінде бұл жағдай Солтүстік Африка және Таяу Шығыстан Еуропаға ағылған қарапайым халықтың Екінші дүниежүзілік соғыстан кейінгі ең ауқымды мәжбүрлі миграциясын тудырды.  Бұл мәселені шешу үшін орасан экономикалық ресурстар қажет болады. Оған қоса, тұрақсыздық ошақтарын қалыптастыруды діттеген террористер босқын атымен жасырынып жүруі мүмкін, – деді Мемлекет басшысы.
Нұрсұлтан Назарбаев ТМД мемлекеттері басшылары террорлық қауіпті жоюдың уақтылы әрі тиімді шараларын қабылдауға ортақ ниет танытып отырғанын айтты.
Менің БҰҰ Бас ассамблеясының мінберінен айтқанымдай, Ұйымның келісімімен террорлық ұйымдармен күрестің дүниежүзілік желісін құру қажет. Бізге осы бағыттағы жұмысты күшейтіп, ТМД Террорға қарсы орталығының әлеуетін барынша пайдалану керек. Сондықтан ТМД мемлекеттері басшыларының Біріккен Ұлттар Ұйымының 70 жылдығына және халықаралық терроризмге қарсы күреске қатысты мәлімдеме қабылдауын дер кезінде жасалған әрі қажетті шара деп санаймын, – деді Қазақстан Президенті.
Сонымен қатар Мемлекет басшысы Қазақстанның ТМД-ға төрағалығы экономикалық тұрғыдан күрделі кезеңге тап келгенін, бірақ барлық қажетті талаптар орындалғанын айтты.
Достастық аясында жоспарланған шараның бәрі өтті. Бұдан бөлек, таяуда Астанада ТМД елдерінің шығармашыл және ғылыми зиялы қауымының Х мерейтойлық форумы өтеді. Ал Душанбеде ТМД Үкімет басшылары кеңесінің отырысы болады. Осы шаралармен Қазақстанның Достастықтағы төрағалығы аяқталады, – деді Нұрсұлтан Назарбаев.
Шара барысынша А.Лукашенко Қазақстан Президентіне Беларусьтің мемлекеттік наградасы – «Халықтар достығы» орденін тапсырды.
Нұрсұлтан Назарбаев өзінің бай жұмыс тәжірибесін пайдалана отырып, ТМД-ның қалыптасуы мен дамуы үшін өте көп жұмыс атқарды, еуразиялық ықпалдастық идеясы да оған тиесілі. Осының бәрі халықтар арасындағы достықты нығайтып қана қоймай, елдеріміздегі адам тұрмысын жақсарта түседі,  – деді Беларусь Президенті.
***
ТМД Мемлекеттері басшылары кеңесінің отырыс қорытындысы бойынша төмендегідей құжаттарға қол қойылды:
– ТМД Мемлекеттері басшыларының Біріккен Ұлттар Ұйымының 70 жылдығына байланысты мәлімдемесі;
– ТМД Мемлекеттері басшыларының халықаралық терроризмге қарсы күрес туралы мәлімдемесі;
– ТМД Мемлекеттері басшыларының Чернобыль АЭС-індегі апаттың 30 жылдығына байланысты үндеуі;
– ТМД-ға мүше мемлекеттердің төтенше жағдайларды ескерту және жою саласындағы ынтымақтастық туралы келісімі;
– ТМД-ға мүше мемлекеттердің 2020 жылға дейінгі әскери ынтымақтастық тұжырымдамасы;
– ТМД-ға мүше мемлекеттердің 2016 – 2020 жылдарға арналған сыртқы шекаралардағы  қауіпсіздікті нығайту саласындағы ынтымақтастық бағдарламасы. 






///
	 

	Отырысқа Комиссия мүшелері – республикалық бұқаралық ақпарат құралдары, шығармашылық одақтар, журналистердің қоғамдық бірлестіктері, мүдделі мемлекеттік органдар өкілдері қатысты.

	Отырысты ашқан ҚР Мемлекеттік хатшысы Қазақстанның мемлекеттілігін нығайтудағы бұқаралық ақпарат құралдарының маңызды рөлін атап өтіп, БАҚ өкілдерін алда келе жатқан кәсіби мерекесімен – Байланыс және ақпарат қызметкерлерінің күнімен құттықтады.  

	– Біз ХХІ ғасырдың ақпарат ғасыры екенін білеміз. Осы орайда маңызды міндеті мемлекеттік саясатты кеңінен жариялап-көрсету және жұртшылыққа шынайы ақпарат тарату болып табылатын БАҚ-тың қоғамдағы рөлі артып келеді. Бұқаралық ақпарат құралдары жалпыұлттық сананы қалыптастыруға және қазақстандық патриотизмді дамытуға белсене үлес қосуға тиіс. Биыл сыйлықтарды беру, гранттарды тапсыру және Алғыс жариялау қағидаларына елеулі өзгерістер енгізілді. Қағидаға сәйкес, Президент сыйлығы енді тек ең үздік екі журналиске ғана беріледі. Сонымен бірге, гранттар 35 жасқа дейінгі БАҚ өкілдеріне тапсырылады. Бүгін Комиссия алдында маңызды міндет тұр. Комиссия мүшелері президенттік награда беруге кандидаттар арасынан ең лайықты үміткерлерді таңдайды деп сенемін, – деді М.Тәжин.

	Биыл Қоғамдық комиссияның атына 79 ұсыныс, оның ішінде 66-сы журналистерден, 13-і шығармашылық ұжымнан келіп түсті. Бұл ретте 43 ұсынысты мерзімді басылымдар, 23-ін электронды БАҚ, 11-ін қоғамдық бірлестіктер, 2-ін мемлекеттік органдар жолдаған.

	Комиссия мүшелері журналистік материалдардың деңгейі жоғары екенін, сондай-ақ олардың қазіргі заманғы Қазақстанның аса маңызды қоғамдық-саяси және әлеуметтік-экономикалық дамуының қырларын жариялап-көрсетуге қосқан үлестерін атап өтті.

	Талқылау қорытындысы бойынша, БАҚ саласындағы президенттік сыйлықтарды беру қағидаларына сәйкес, Қоғамдық комиссия Мемлекет басшысына БАҚ өкілдеріне екі сыйлық беру, екі грант тапсыру және төрт шығармашылық ұжымға Президент Алғысын жариялау жөнінде ұсыныс енгізуді ашық дауыс беру арқылы бірауыздан қаулы етті.
///
	 

	Бұл турнир алғаш рет 1994 жылы Павлодарда өткізілген болатын. Бүгінде ол Халықаралық волейбол федерациясының (FIVB) күнтізбесіндегі ресми спорттық іс-шара болып саналады.

	Мерейтойлық жарыс жеңімпазы атану үшін алты команда өзара бәсекеге түседі, олардың арасында Қазақстан, Әзербайжан, Беларусь, Қазақстан-2 құрамалары, сондай-ақ «Уралочка» (Екатеринбург, Ресей), «Ляонин» ВК (Қытай)   клубтары бар.

	ҚР Президентінің Кубогы үшін жарыс «Астана» мұз айдынында 24 – 29 маусым аралығында өтеді.

	Мұндай турнирді өткізу елімізде волейболды танымал ете түсуге және дамытуға бағытталған. 
///
	 

	Сапар аясында Қазақстан Президенті өңірдің әлеуметтік-экономикалық даму барысымен танысады, сондай-ақ облыстағы бірқатар әлеуметтік және индустриялық-инновациялық нысандарды аралайды.
///Қазақстан Президенті жұмыс сапары барысында Алматының жаңа мұражайы экспозициясымен танысты. Бұл мұражай өңірдің бай тарихи-мәдени мұрасын кеңінен көрсететін ірі ғылыми әрі мәдени орталық болып саналады.
– Әлемдегі кез келген ірі қалада музейлер өте көп. Бұған біздің де ерекше назар аударғанымыз жөн. Музейлер туристерді көбірек тарту үшін қажет, ал туризм – әрбір мемлекеттің экономикасының маңызды саласы, – деді Мемлекет басшысы.
Музей қорында 40 мыңға жуық экспонат, соның ішінде бейнелеу өнерінің туындылары, қазақ этнографиясының үздік топтамасы, түрлі дәуір мен мәдениетке жататын тұрмыстық заттар, нумизматика жәдігерліктерінің жиынтығы және басқа мұралар бар.
Мұражай экспозициясы 11 залдан тұрады, онда мультимедиалық технологияларды қолдану арқылы Алматының көне дәуірден қазіргі заманға дейінгі тарихы бейнеленген.






///Кездесу барысында Қазақстан Республикасы мен АҚШ арасындағы ынтымақтастықтың жай-күйі мен перспективаларына қатысты кең ауқымды  мәселелер талқыланды, сондай-ақ өңірлік және халықаралық күн тәртібінің өзекті жайттары жөнінде пікір алмасылды.
Мемлекеттік хатшы Ядролық қауіпсіздік жөніндегі Вашингтон саммитінің барысында  Қазақстан Республикасының Президенті Н.Назарбаев өзінің «Әлем. ХХІ ғасыр» атты манифесін жариялағанын атап өтті. Онда дүние жүзін ядролық қатерден құтқару, орнықты әлем географиясын кеңейту, әскери блоктарды жою және әлемдік дамудың түбегейлі жаңа парадигмаларын әзірлеу жөніндегі нақты ұсыныстар баяндалған. Манифест БҰҰ Бас Ассамблеясы мен Қауіпсіздік Кеңесінің ресми құжатына айналды.
Г.Әбдіқалықова Орталық Азия елдері және АҚШ сыртқы саяси ведомстваларының басшылары деңгейіндегі «С5+1» форматындағы диалогты Қазақстанның қуаттайтынын атап көрсетті. Бұл бастама өңіріміздің жаһандық экономикалық үдерістерге кірігуі жолындағы Орталық Азия мемлекеттері және АҚШ арасында ынтымақтастықтың өзара тиімді дамуына жағдай жасауға тиіс. 
Мемлекеттік хатшы Қазақстан Президенті ұсынған Бес институционалдық реформа мен «100 нақты қадам» ұлт жоспары жаңа институционалдық орта қалыптастыратынын атап өтті. Сонымен қатар, Г.Әбдіқалықова елімізде іске асырылып жатқан «Нұрлы жол» және индустриялық-инновациялық даму мемлекеттік бағдарламалары жөнінде хабардар етті.
Сонымен қатар, Қазақстанда «Астана» халықаралық қаржы орталығы ашылатынын атап өтті және Қазақстан тарапының Америка инвестициялық қорлары мен корпорацияларын тартуға мүдделі екенін айтты.
Г.Әбдіқалықова С.Сьюэллге БҰҰ Қауіпсіздік Кеңесінің тұрақты емес мүшелігіне 2017-2018 жылдарға Қазақстан Республикасының кандидатурасын қолдағаны үшін ризашылық білдірді.
Бұған қоса, Мемлекеттік хатшы мәртебелі мейман ретінде АҚШ Мемлекеттік хатшысының орынбасарын, сондай-ақ АҚШ компанияларын «ЭКСПО-2017» көрмесінің ашылу салтанатына, тиісінше көрме жұмысына қатысуға шақырды. 
Кездесу соңында Мемлекеттік хатшы АҚШ Мемлекеттік хатшысының орынбасарына денсаулық және қызметіне табыс тіледі. 
/// 
Іс-шараға Армения Республикасының Президенті  С.Саргсян, Беларусь Республикасының Президенті  А.Лукашенко, Қырғыз  Республикасының Президенті А.Атамбаев, Ресей Федерациясының Президенті В.Путин қатысты.
Отырысты ашқан Нұрсұлтан Назарбаев келіссөздердің жемісті болғанын, сондай-ақ қол қойылған құжаттардың маңыздылығын атап өтті.
Шара барысында тараптар ЕАЭО жұмысының қорытындысын шығарып, дамудың жаңа перспективаларын белгіледі. Одақ қызметінің мәселелері талқыланды, соның ішінде Еуразиялық экономикалық комиссия алқасы құрамының саны бекітіліп, оның Жұмыс кестесіне өзгеріс енгізілді. Сонымен бірге ЕЭК-тің келесі жылғы басшысының кандидатурасы келісілді. Жаңа мүшелер қабылдау және ЕАЭО-дағы мүшелікті доғару тәртібі қабылданды.  
Отырысқа қатысушылар ЕАЭО мен «Жібек жолы экономикалық белдеуі» жұмысын үйлестіру жөніндегі іс-қимылдарға арнайы тоқталды.
Мемлекеттер басшылары Одақтың үшінші елдермен және халықаралық ұйымдармен өзара іс-қимыл тәртібін талқылады. Мәселен, Израильмен еркін сауда аймағы туралы келісім жасауға қатысты келіссөздерді бастау туралы шешім қабылданды.
Еліміздің ДСҰ-ға кіруіне байланысты негізгі жайттар Қазақстан тарапының бастамасымен қарастырылды.
Сонымен қатар қызмет көрсету секторларының тізбесі бекітілді, осыған орай ЕАЭО аясында қызмет көрсетудің бірыңғай нарығын қалыптастыру ырықтандыру жоспарына сәйкес жүргізілетін болады.
Соңында шараға қатысушылар күн тәртібі мазмұнды, атқарылған жұмыс  тиімді болғанын атап өтті.
Кеңестің келесі жоспарлы отырысы биылғы желтоқсанда Мәскеуде өтеді. 



/// 
Конференция жұмысына Парламент депутаттары, орталық мемлекеттік органдар басшылары, отандық және халықаралық сарапшылар, «Болашақ» бағдарламасының серіктестері – Қазақстанның және шетелдік жоғары оқу орындарының өкілдері қатысты.
Құттықтау сөзінде Гүлшара Әбдіқалықова Қазақстан Президентінің бастамасымен ашылған «Болашақ» бағдарламасы арқылы бүгінге дейін 8 мыңнан астам жоғары білікті мамандар даярланғанын атап өтті. Қазіргі кезде олар ұлт экономикасының түрлі салаларында – 2 000-нан аса маман өнеркәсіптік және аграрлық секторда, 2 000-ға жуығы білім саласында, 1 500-ге жуығы ақпараттық технологиялар және коммуникациялар саласында табысты еңбек етуде.
Г.Әбдіқалықова «Болашақ» бағдарламасы Бес институционалдық реформа, Ұлт жоспары, «Нұрлы жол» мемлекеттік бағдарламасы аясында дамып жатқанына тоқталды. Мемлекеттік хатшы елдің адами капиталының сапасын жоғары білікті кадрлар үшін бәсекелестік күрес жағдайында арттыру қажеттігіне назар аударды. Гүлшара Әбдіқалықованың айтуынша, стипендиаттарды сапалы іріктеу, неғұрлым дарынды жастарды тарту және ұлттық экономиканы дамытудың басымдығы бар бағыттары бойынша ғылыми-зерттеу әлеуетін арттыру ісі басты назарға алынады.
Мемлекеттік хатшы конференцияға қатысушыларды «Болашақ» бағдарламасының  жаңа бесжылдық даму жоспары аясында ұсынылған бастамаларды жан-жақты талқылауға шақырды.
Соңында Г.Әбдіқалықова әрбір стипендиатқа жұмсалған мемлекеттік инвестиция ел экономикасын дамыту үшін және «Қазақстан-2050» стратегиясының басты мақсаты – әлемнің неғұрлым дамыған озық елінің қатарына қосылу үшін жаңа білім және машықтарды игеру арқылы еселеніп қайтатынына сенім білдірді. 
///Мемлекет басшысы Қасым-Жомарт Тоқаевтың төрағалығымен өкілетті органдар басшыларының кеңесі өтті.
Жиынға Бас прокуратураның, Ұлттық қауіпсіздік комитетінің, Қорғаныс және Ішкі істер министрліктерінің бірінші  басшылары,  сондай-ақ Президент Әкімшілігінің басшылығы мен Қауіпсіздік Кеңесінің Аппараты қатысты.
Мемлекет басшысына қаңтар айының бірінші онкүндігінде еліміздің бірқатар өңірінде болған оқиғалар бойынша сотқа дейінгі алдын ала тергеу амалдарының барысы, сондай-ақ арнайы жүргізілген операциялардың нәтижелері, елімізде қоғамдық қауіпсіздік пен құқықтық тәртіпті қамтамасыз ету шаралары туралы баяндалды.
Кеңес қорытындысы бойынша Қасым-Жомарт Тоқаев бірқатар нақты тапсырмалар берді.  Қазақстанда, соның ішінде Алматыда болған қайғылы жағдайларды жан-жақты зерттеу мәселесіне, қаза болған бейбіт тұрғындардың нақты санын анықтауға, қиын-қыстау кездерде күштік құрылымдардың іс-қимылдарын үйлестірудің жаңа нормативтік базасын әзірлеуге баса мән берілді.
Қасым-Жомарт Тоқаев Қауіпсіздік Кеңесінің хатшысына Арнаулы операциялар күштерін жасақтау жұмыстарын жеделдетуді және ұлттық қауіпсіздік жүйесін қайта құру жөнінде нақты ұсыныс беруді тапсырды.
Президент лаңкестікке қарсы операциялар мен тергеу шараларын жүргізу барысында азаматтар құқығының бұзылуына жол бермеудің маңызды екенін айтты.
///
	 

	Отырысқа Комиссия мүшелері – республикалық бұқаралық ақпарат құралдары, шығармашылық одақтар, журналистердің қоғамдық бірлестіктері, мүдделі мемлекеттік органдар өкілдері қатысты.

	Отырысты ашқан ҚР Мемлекеттік хатшысы Қазақстанның мемлекеттілігін нығайтудағы бұқаралық ақпарат құралдарының маңызды рөлін атап өтіп, БАҚ өкілдерін алда келе жатқан кәсіби мерекесімен – Байланыс және ақпарат қызметкерлерінің күнімен құттықтады.  

	– Біз ХХІ ғасырдың ақпарат ғасыры екенін білеміз. Осы орайда маңызды міндеті мемлекеттік саясатты кеңінен жариялап-көрсету және жұртшылыққа шынайы ақпарат тарату болып табылатын БАҚ-тың қоғамдағы рөлі артып келеді. Бұқаралық ақпарат құралдары жалпыұлттық сананы қалыптастыруға және қазақстандық патриотизмді дамытуға белсене үлес қосуға тиіс. Биыл сыйлықтарды беру, гранттарды тапсыру және Алғыс жариялау қағидаларына елеулі өзгерістер енгізілді. Қағидаға сәйкес, Президент сыйлығы енді тек ең үздік екі журналиске ғана беріледі. Сонымен бірге, гранттар 35 жасқа дейінгі БАҚ өкілдеріне тапсырылады. Бүгін Комиссия алдында маңызды міндет тұр. Комиссия мүшелері президенттік награда беруге кандидаттар арасынан ең лайықты үміткерлерді таңдайды деп сенемін, – деді М.Тәжин.

	Биыл Қоғамдық комиссияның атына 79 ұсыныс, оның ішінде 66-сы журналистерден, 13-і шығармашылық ұжымнан келіп түсті. Бұл ретте 43 ұсынысты мерзімді басылымдар, 23-ін электронды БАҚ, 11-ін қоғамдық бірлестіктер, 2-ін мемлекеттік органдар жолдаған.

	Комиссия мүшелері журналистік материалдардың деңгейі жоғары екенін, сондай-ақ олардың қазіргі заманғы Қазақстанның аса маңызды қоғамдық-саяси және әлеуметтік-экономикалық дамуының қырларын жариялап-көрсетуге қосқан үлестерін атап өтті.

	Талқылау қорытындысы бойынша, БАҚ саласындағы президенттік сыйлықтарды беру қағидаларына сәйкес, Қоғамдық комиссия Мемлекет басшысына БАҚ өкілдеріне екі сыйлық беру, екі грант тапсыру және төрт шығармашылық ұжымға Президент Алғысын жариялау жөнінде ұсыныс енгізуді ашық дауыс беру арқылы бірауыздан қаулы етті.
/// 
Конференция жұмысына Парламент депутаттары, орталық мемлекеттік органдар басшылары, отандық және халықаралық сарапшылар, «Болашақ» бағдарламасының серіктестері – Қазақстанның және шетелдік жоғары оқу орындарының өкілдері қатысты.
Құттықтау сөзінде Гүлшара Әбдіқалықова Қазақстан Президентінің бастамасымен ашылған «Болашақ» бағдарламасы арқылы бүгінге дейін 8 мыңнан астам жоғары білікті мамандар даярланғанын атап өтті. Қазіргі кезде олар ұлт экономикасының түрлі салаларында – 2 000-нан аса маман өнеркәсіптік және аграрлық секторда, 2 000-ға жуығы білім саласында, 1 500-ге жуығы ақпараттық технологиялар және коммуникациялар саласында табысты еңбек етуде.
Г.Әбдіқалықова «Болашақ» бағдарламасы Бес институционалдық реформа, Ұлт жоспары, «Нұрлы жол» мемлекеттік бағдарламасы аясында дамып жатқанына тоқталды. Мемлекеттік хатшы елдің адами капиталының сапасын жоғары білікті кадрлар үшін бәсекелестік күрес жағдайында арттыру қажеттігіне назар аударды. Гүлшара Әбдіқалықованың айтуынша, стипендиаттарды сапалы іріктеу, неғұрлым дарынды жастарды тарту және ұлттық экономиканы дамытудың басымдығы бар бағыттары бойынша ғылыми-зерттеу әлеуетін арттыру ісі басты назарға алынады.
Мемлекеттік хатшы конференцияға қатысушыларды «Болашақ» бағдарламасының  жаңа бесжылдық даму жоспары аясында ұсынылған бастамаларды жан-жақты талқылауға шақырды.
Соңында Г.Әбдіқалықова әрбір стипендиатқа жұмсалған мемлекеттік инвестиция ел экономикасын дамыту үшін және «Қазақстан-2050» стратегиясының басты мақсаты – әлемнің неғұрлым дамыған озық елінің қатарына қосылу үшін жаңа білім және машықтарды игеру арқылы еселеніп қайтатынына сенім білдірді. 
/// 
Кеңес жұмысына Парламент депутаттары,  Президент Әкімшілігінің, мемлекеттік органдардың өкілдері, ғылыми-сараптамалық кеңестің мүшелері, БАҚ өкілдері және шетелдік қонақтар қатысты. 
Отырысқа қатысушылардың алдында сөйлеген сөзінде Г.Әбдіқалықова Мемлекет басшысының Бес институционалдық  реформасын, «100 нақты қадам» – Ұлт жоспарын іске асыру мемлекеттік және қоғамдық институттардың жұмысын түбегейлі қайта форматтауды қарастыратынын атап өтті. Осыған орай қоғамдық келісім мен жалпыұлттық бірлікті қамтамасыз ететін негізгі институттардың бірі ретінде Қазақстан халқы Ассамблеясының рөлі ерекше арта түседі. 
Отырыс барысында Мәдениет және спорт министрі А.Мұхамедиұлы, ҚХА Төрағасының орынбасары, республикалық корей музыкалық комедия театрының  директоры Л.Ни, Қарағанды облысының әкімі Н.Әбдібеков, ҚХА Хатшылығы меңгерушісінің орынбасары Л.Прокопенко баяндама жасады.
Кеңес мүшелері Қазақстан халқы Ассамблеясы жылы іс-шараларының жүзеге асырылу барысы мен қорытындыларын, сондай-ақ Қазақстан халқы Ассамблеясының 2025 жылға дейінгі даму тұжырымдамасы жобасын қарастырды. 
ҚХА кеңесі отырысының қорытындысы бойынша Мемлекеттік хатшы қоғамдағы бірлік пен келісімді одан әрі нығайту жөнінде бірқатар нақты тапсырма берді.    
/// 
Іс-шараға Армения Республикасының Президенті  С.Саргсян, Беларусь Республикасының Президенті  А.Лукашенко, Қырғыз  Республикасының Президенті А.Атамбаев, Ресей Федерациясының Президенті В.Путин қатысты.
Отырысты ашқан Нұрсұлтан Назарбаев келіссөздердің жемісті болғанын, сондай-ақ қол қойылған құжаттардың маңыздылығын атап өтті.
Шара барысында тараптар ЕАЭО жұмысының қорытындысын шығарып, дамудың жаңа перспективаларын белгіледі. Одақ қызметінің мәселелері талқыланды, соның ішінде Еуразиялық экономикалық комиссия алқасы құрамының саны бекітіліп, оның Жұмыс кестесіне өзгеріс енгізілді. Сонымен бірге ЕЭК-тің келесі жылғы басшысының кандидатурасы келісілді. Жаңа мүшелер қабылдау және ЕАЭО-дағы мүшелікті доғару тәртібі қабылданды.  
Отырысқа қатысушылар ЕАЭО мен «Жібек жолы экономикалық белдеуі» жұмысын үйлестіру жөніндегі іс-қимылдарға арнайы тоқталды.
Мемлекеттер басшылары Одақтың үшінші елдермен және халықаралық ұйымдармен өзара іс-қимыл тәртібін талқылады. Мәселен, Израильмен еркін сауда аймағы туралы келісім жасауға қатысты келіссөздерді бастау туралы шешім қабылданды.
Еліміздің ДСҰ-ға кіруіне байланысты негізгі жайттар Қазақстан тарапының бастамасымен қарастырылды.
Сонымен қатар қызмет көрсету секторларының тізбесі бекітілді, осыған орай ЕАЭО аясында қызмет көрсетудің бірыңғай нарығын қалыптастыру ырықтандыру жоспарына сәйкес жүргізілетін болады.
Соңында шараға қатысушылар күн тәртібі мазмұнды, атқарылған жұмыс  тиімді болғанын атап өтті.
Кеңестің келесі жоспарлы отырысы биылғы желтоқсанда Мәскеуде өтеді. 



/// 
Мемлекет басшысына қаладағы тұрғын үй құрылысының барысы мен жүргізіліп жатқан инженерлік-коммуникациялық инфрақұрылым таныстырылды.
Нұрсұлтан Назарбаев жаңа баспанаға қоныстанған тұрғындармен әңгімелесіп, қоныс тоймен құттықтады. Сондай-ақ жас отбасы иесі Ш.Деместің жаңа пәтерінде болып, дастарханынан дәм татты. Қоныс той иелерінің екеуі де білім саласының қызметкерлері. Отбасында екі бала тәрбиелеп отыр.
Елбасы қазіргі кездегі күрделі экономикалық ахуалға қарамастан азаматтардың тұрмыс деңгейі мен әл-ауқатын арттыру үшін мемлекет барлық қажетті жағдайды жасай беретінін айтты.
 «Арай-2» шағын ауданында «Өңірлерді дамыту – 2020» бағдарламасы аясында жалпы ауданы 33,5 мың шаршы метрлік 10 үй салынуда. 


///
	

	Нұрсұлтан Назарбаев Қазақстан үшін жаңа өнім – Франциядан алынған тікелей трансфертті технология негізіндегі фотоэлектрлі пластина шығаратын кәсіпорын жұмысымен танысты.

	Қазақстан Президенті кәсіпорын жұмысшыларымен әңгімелесіп, олар еңбек ететін зауыттың бірегей өндіріс орны екенін атап өтті. Аталған жоғары технологиялы өндіріс елімізде энергетиканың баламалы түрлерін дамытуға, сондай-ақ технологияның бәсекеге қабілетті жаңа түрлерін алуға мүмкіндік береді.

	«KazakhstanSolarSilicon» ЖШС-нің өндірістік көлемі жылына фотоэлектрлі пластиналарда белгіленген 65МВт қуаттылықты құрайды. Негізгі шикізат ретінде металлургиялық жағынан таза Қазақстан кремнийі пайдаланылады.

	Соңынан, бұқаралық ақпарат құралдарына арналған брифингте Нұрсұлтан Назарбаев Павлодар және Шығыс Қазақстан облыстарына сапары барысында аса маңызды мемлекеттік бағдарламалар, атап айтқанда, индустриялық-инновациялық, сондай-ақ денсаулық сақтау және халықты жұмыспен қамту салаларындағы бағдарламалардың жүзеге асуы қарастырылғанын атап өтті.

	– Жалпы алғанда, өңірлер тұрақты дамуда деп айтуға болады, орташа алғанда, өнеркәсіптің 6,8 пайызға өскені байқалады. Бұл орайда негізгі үлес ауыр өнеркәсіп және машина жасау саласына тиесілі. Әлеуметтік сала жақсы дамуда, денсаулық сақтау және әлеуметтік даму салаларындағы көрсеткіштер де жақсы. Осының бәрі елдің әлеуметтік-экономикалық дамуының жалпы оң қорытындысына елеулі үлес қосады, – деді Мемлекет басшысы.           
///Мемлекет басшысы әңгіме барысында А.Қалықовқа ел игілігі жолындағы еңбегі үшін алғыс айтып, оған денсаулық пен бақ-береке тіледі.
Ұлы Отан соғысының ардагері өз сөзінде республикамыздың тәуелсіздігін нығайту және халықтың әл-ауқатын арттыру ісіндегі Елбасының баға жетпес еңбегін атап өтті.


/// 
Мемлекет басшысына қаладағы тұрғын үй құрылысының барысы мен жүргізіліп жатқан инженерлік-коммуникациялық инфрақұрылым таныстырылды.
Нұрсұлтан Назарбаев жаңа баспанаға қоныстанған тұрғындармен әңгімелесіп, қоныс тоймен құттықтады. Сондай-ақ жас отбасы иесі Ш.Деместің жаңа пәтерінде болып, дастарханынан дәм татты. Қоныс той иелерінің екеуі де білім саласының қызметкерлері. Отбасында екі бала тәрбиелеп отыр.
Елбасы қазіргі кездегі күрделі экономикалық ахуалға қарамастан азаматтардың тұрмыс деңгейі мен әл-ауқатын арттыру үшін мемлекет барлық қажетті жағдайды жасай беретінін айтты.
 «Арай-2» шағын ауданында «Өңірлерді дамыту – 2020» бағдарламасы аясында жалпы ауданы 33,5 мың шаршы метрлік 10 үй салынуда. 


/// 
Елбасы жұмыс сапарымен Қызылорда қаласына келді. Сапар аясында бірқатар әлеуметтік және шаруашылық нысандарын аралау жоспарланған. 
///Жеделхатта Мемлекет басшысы Кветта қаласында болған террорлық акт салдарынан көптеген жазықсыз адамның қаза болғаны туралы суыт хабарды зор күйзеліспен қабылдағаны атап өтілген.
«Қазақстан жаһандық қауіпсіздікке қатер төндіретін халықаралық экстремизм мен терроризмнің әрекеттерін қатаң айыптайды. Әлемдік қауымдастықтың осы қауіп-қатердің таралуына қарсы күрестегі күш-жігерін толық қолдаймыз», – делінген жеделхатта.
Нұрсұлтан Назарбаев қайғыға ортақтаса отырып, Қазақстан халқының және жеке өзінің атынан қаза болғандардың отбасыларына және жақындарына, сондай-ақ барша достас Пәкістан халқына көңіл айтты.
Елбасы зардап шеккендердің тезірек сауығып кетуіне тілектестік білдірді.
///Ресей мен Түркия елдерінің басшылары Нұрсұлтан Назарбаевты Қазақстан Республикасы Тәуелсіздігінің 25 жылдығымен құттықтап, халқымызға бақ-береке тілеп, одан ары өсіп-өркендей беруімізге ниеттестік білдірді.
В.Путинмен әңгімелесу барысында Жоғары Еуразиялық экономикалық кеңестің алдағы отырысына және ҰҚШҰ саммитін өткізуге дайындық мәселелері талқыланды.
Түркия Президентімен сөйлесу кезінде Р.Т.Ердоған Астанаға биылғы 12 желтоқсанға жоспарланған іс-сапарының кейінге қалдырылғанына өкініш білдірді. Түркия көшбасшысы алдағы уақытта біздің елге келуге дайын екенін айтты.
Ресей мен Түркия Президенттері Елбасымен күн тәртібіндегі өзекті өңірлік және халықаралық мәселелерді талқылады. Ресей мен Түркия көшбасшылары Сириядағы қақтығысушы тараптар арасындағы ахуалды бейбіт реттеуге арналған келіссөздерді Астанада өткізуге мүдделі екендіктерін білдірді. Нұрсұлтан Назарбаев бұл бастаманы қолдап, Қазақстан елордасында мұндай келіссөздер жүргізу үшін қажетті жағдай жасауға дайын екенін мәлімдеді.
Қазақстан Президенті Сириядағы қақтығысты бейбіт реттеуге бағытталған халықаралық деңгейдегі ұмтылыстарды біздің елдің әуелден қолдап келе жатқанын атап өтті.
///16 тамызда Сочи қаласында Нұрсұлтан Назарбаевтың Ресей Федерациясы Президенті В.Путинмен екіжақты кездесуі өтеді.
Келіссөздер барысында Қазақстан-Ресей ынтымақтастығының кең ауқымды мәселелері, сондай-ақ халықаралық күн тәртібіндегі жайттар талқыланады деп күтілуде.
/// 
Р.Ердоған бауырластық, достық, ынтымақтастыққа негізделген, ортақ тіл, мәдениет және өзара сенімнен бастау алған екіжақты байланыстардың өрістеп, нығая түскенін атап өткен.
«Біздің қарым-қатынастарымыздың стратегиялық серіктестік деңгейіне көтерілуіне Сіздің дана әрі көреген көшбасшылығыңыздың үлесі зор болды. Сіздің басшылығыңызбен Қазақстан экономикалық даму, саяси тұрақтылық жолына түсіп, халықаралық және өңірлік аренадағы ықпалды мемлекетке айналды. Біз Қазақстанның жетістіктерін мақтан тұтамыз», – делінген жеделхатта.
Сондай-ақ Түркия Президенті екі елдің өзара ықпалдастығының дамуы жалғасып, осы арқылы Еуразия кеңістігіндегі бейбітшіліктің, тұрақтылықтың және береке-бірліктің нығаюына маңызды үлес қосылатынына сенім білдірген.
Р.Ердоған Нұрсұлтан Назарбаевқа мықты денсаулық, бақыт және ұзақ өмір, ал достас және бауырлас Қазақстан халқына бақ-береке тіледі.
///Мемлекет басшысы Ресей Федерациясының Түркия Республикасындағы елшісі Андрей Геннадьевич Карловтың қайғылы қазасы туралы хабарды зор күйзеліспен қабылдады.
Жеделхатта А.Карловтың дарынды дипломат болғаны және оның кәсіби қызметі Ресей мен Түркияның қарым-қатынасын нығайтуға бағытталып,  баршаның құрметіне бөленгені атап өтілген.
«Бұл терроризм актісі осынау зұлымдықпен күрес жолында бүкіл әлемнің күш-жігерін жұмылдыру қажет екеніне тағы да көзімізді жеткізе түсті. Ешқандай зорлық-зомбылықты ақтауға болмайды. Қазақстан терроризмнің кез келген түрін қатаң айыптайды», – делінген жеделхатта.
Нұрсұлтан Назарбаев Қазақстан халқының және жеке өзінің атынан А.Карловтың туыстары мен жақындарына көңіл айтты.
///
	 

	Мемлекет басшысы Нұрсұлтан Назарбаевтың тапсырмасына сәйкес мемлекеттік қызметтің «А» корпусына кадрлық резерв жасақтау жұмысы жүргізілді.

	Ұлттық комиссияның отырысында осы жұмыстың қорытындысы шығарылды. 2013 жылғы 4 – 21 маусым аралығында Комиссияның 14 отырысы өтті, оның барысында тестілеу кезеңінен өткен 1121 үміткердің әрқайсысымен әңгімелесу жүргізілді. Нәтижесінде Комиссия 940 кандидатты «А» корпусының кадрлық резервіне алуды ұсынды. Бұл ретте тестілеу қорытындылары, қалалар мен аудандардың даму рейтингілері, мемлекеттік органдар тиімділігін бағалау, сондай-ақ құқық қорғау органдарының мәліметтері ескерілді. Іріктеуге қатысу үшін барлығы 2024 адам өтініш берді.

	Осы орайда, Мемлекет басшысының «Қазақстан – 2050 Стратегиясы – қалыптасқан мемлекеттің жаңа саяси бағыты» Жолдауына сәйкес, қатаң іріктеу негізінде мемлекеттік саясаттың нақты бағыттарын іске асыруға жауапты кәсіби басқарушылардың принципті жаңа тобы – «А» корпусы жасақталды.      

	 Қазақстан Республикасы Президенті жанындағы Кадр саясаты жөніндегі ұлттық комиссия ұсынған кандидаттар тізімі
///
	

	Нұрсұлтан Назарбаев Қазақстан үшін жаңа өнім – Франциядан алынған тікелей трансфертті технология негізіндегі фотоэлектрлі пластина шығаратын кәсіпорын жұмысымен танысты.

	Қазақстан Президенті кәсіпорын жұмысшыларымен әңгімелесіп, олар еңбек ететін зауыттың бірегей өндіріс орны екенін атап өтті. Аталған жоғары технологиялы өндіріс елімізде энергетиканың баламалы түрлерін дамытуға, сондай-ақ технологияның бәсекеге қабілетті жаңа түрлерін алуға мүмкіндік береді.

	«KazakhstanSolarSilicon» ЖШС-нің өндірістік көлемі жылына фотоэлектрлі пластиналарда белгіленген 65МВт қуаттылықты құрайды. Негізгі шикізат ретінде металлургиялық жағынан таза Қазақстан кремнийі пайдаланылады.

	Соңынан, бұқаралық ақпарат құралдарына арналған брифингте Нұрсұлтан Назарбаев Павлодар және Шығыс Қазақстан облыстарына сапары барысында аса маңызды мемлекеттік бағдарламалар, атап айтқанда, индустриялық-инновациялық, сондай-ақ денсаулық сақтау және халықты жұмыспен қамту салаларындағы бағдарламалардың жүзеге асуы қарастырылғанын атап өтті.

	– Жалпы алғанда, өңірлер тұрақты дамуда деп айтуға болады, орташа алғанда, өнеркәсіптің 6,8 пайызға өскені байқалады. Бұл орайда негізгі үлес ауыр өнеркәсіп және машина жасау саласына тиесілі. Әлеуметтік сала жақсы дамуда, денсаулық сақтау және әлеуметтік даму салаларындағы көрсеткіштер де жақсы. Осының бәрі елдің әлеуметтік-экономикалық дамуының жалпы оң қорытындысына елеулі үлес қосады, – деді Мемлекет басшысы.           
/// 
Мемлекет басшысы өз сөзінде шағын құрамда өткен Кеңес отырысында ТМД ахуалы мен даму келешегінің мәселелері егжей-тегжейлі талқыланғанын айтты.
Бүгінде әлемде ауқымды өзгерістер болып жатқаны ешкімге құпия емес. Әңгіме ең алдымен экономика және қауіпсіздік жөнінде болып отыр. Болып жатқан жайттар біздің ұйымның да жаңа жағдайларға бейімделуін талап етеді. ТМД да өсіп, жаңа жағдайларға ыңғайлануы, жаңа қауіп-қатерлерге қарсы барынша тиімді әрекет ете алуга тиіс, – деді Нұрсұлтан Назарбаев.
Қазақстан Президенті талқылаудан өткен тақырыптың бірі халықаралық қауіпсіздік саласындағы ахуал болғанына назар аударды.
Террорлық топтардың қимылы жанданғанын, олардың әрекеті орныққан әлемдік қалыпты бұзып жатқанын айту керек. Бұл жерде халықаралық терроризм көптеген елдер мен өңірлердегі жағдайға деструктивтік тұрғыдан ықпал ететінін атап өткен жөн. Зорлық-зомбылықтың ушығуы бейбіт тұрғындардың, әсіресе әйелдер мен балалардың арасындағы құрбандар санын ұлғайтты. Нәтижесінде бұл жағдай Солтүстік Африка және Таяу Шығыстан Еуропаға ағылған қарапайым халықтың Екінші дүниежүзілік соғыстан кейінгі ең ауқымды мәжбүрлі миграциясын тудырды.  Бұл мәселені шешу үшін орасан экономикалық ресурстар қажет болады. Оған қоса, тұрақсыздық ошақтарын қалыптастыруды діттеген террористер босқын атымен жасырынып жүруі мүмкін, – деді Мемлекет басшысы.
Нұрсұлтан Назарбаев ТМД мемлекеттері басшылары террорлық қауіпті жоюдың уақтылы әрі тиімді шараларын қабылдауға ортақ ниет танытып отырғанын айтты.
Менің БҰҰ Бас ассамблеясының мінберінен айтқанымдай, Ұйымның келісімімен террорлық ұйымдармен күрестің дүниежүзілік желісін құру қажет. Бізге осы бағыттағы жұмысты күшейтіп, ТМД Террорға қарсы орталығының әлеуетін барынша пайдалану керек. Сондықтан ТМД мемлекеттері басшыларының Біріккен Ұлттар Ұйымының 70 жылдығына және халықаралық терроризмге қарсы күреске қатысты мәлімдеме қабылдауын дер кезінде жасалған әрі қажетті шара деп санаймын, – деді Қазақстан Президенті.
Сонымен қатар Мемлекет басшысы Қазақстанның ТМД-ға төрағалығы экономикалық тұрғыдан күрделі кезеңге тап келгенін, бірақ барлық қажетті талаптар орындалғанын айтты.
Достастық аясында жоспарланған шараның бәрі өтті. Бұдан бөлек, таяуда Астанада ТМД елдерінің шығармашыл және ғылыми зиялы қауымының Х мерейтойлық форумы өтеді. Ал Душанбеде ТМД Үкімет басшылары кеңесінің отырысы болады. Осы шаралармен Қазақстанның Достастықтағы төрағалығы аяқталады, – деді Нұрсұлтан Назарбаев.
Шара барысынша А.Лукашенко Қазақстан Президентіне Беларусьтің мемлекеттік наградасы – «Халықтар достығы» орденін тапсырды.
Нұрсұлтан Назарбаев өзінің бай жұмыс тәжірибесін пайдалана отырып, ТМД-ның қалыптасуы мен дамуы үшін өте көп жұмыс атқарды, еуразиялық ықпалдастық идеясы да оған тиесілі. Осының бәрі халықтар арасындағы достықты нығайтып қана қоймай, елдеріміздегі адам тұрмысын жақсарта түседі,  – деді Беларусь Президенті.
***
ТМД Мемлекеттері басшылары кеңесінің отырыс қорытындысы бойынша төмендегідей құжаттарға қол қойылды:
– ТМД Мемлекеттері басшыларының Біріккен Ұлттар Ұйымының 70 жылдығына байланысты мәлімдемесі;
– ТМД Мемлекеттері басшыларының халықаралық терроризмге қарсы күрес туралы мәлімдемесі;
– ТМД Мемлекеттері басшыларының Чернобыль АЭС-індегі апаттың 30 жылдығына байланысты үндеуі;
– ТМД-ға мүше мемлекеттердің төтенше жағдайларды ескерту және жою саласындағы ынтымақтастық туралы келісімі;
– ТМД-ға мүше мемлекеттердің 2020 жылға дейінгі әскери ынтымақтастық тұжырымдамасы;
– ТМД-ға мүше мемлекеттердің 2016 – 2020 жылдарға арналған сыртқы шекаралардағы  қауіпсіздікті нығайту саласындағы ынтымақтастық бағдарламасы. 






///Мемлекет басшысы әңгіме барысында А.Қалықовқа ел игілігі жолындағы еңбегі үшін алғыс айтып, оған денсаулық пен бақ-береке тіледі.
Ұлы Отан соғысының ардагері өз сөзінде республикамыздың тәуелсіздігін нығайту және халықтың әл-ауқатын арттыру ісіндегі Елбасының баға жетпес еңбегін атап өтті.


///Кездесу алдында Мемлекет басшысы «Қазақстан электролиз зауыты» акционерлік қоғамының жұмысымен танысты. Қазақстан Президентіне кәсіпорынның өндірістік қуаты жылына 250 мың тонна алюминий шығаруға қауқарлы екені мәлімделді.
Қасым-Жомарт Тоқаев өз сөзінде Павлодар облысы еліміздің дамуына зор үлес қосып отырған ірі өндірістік өңірлердің бірі екенін атап өтті.
– Тәуелсіздік жылдары Ертіс өңірінің экономикалық әлеуеті едәуір нығайды. Сіздердің облыстарыңыз Қазақстанның өнеркәсіптік және энергетикалық флагмандарының біріне айналды. Елбасы ұсынған индустрияландыру бағдарламасының арқасында өңірде құны 988 миллиард теңге болатын 90 жоба жүзеге асырылды. Бұл жобалар жанармай-энергетикалық кешенін, мұнай-химия, металлургия және басқа да салаларды қамтиды, – Қазақстан Президенті.
Қасым-Жомарт Тоқаев облыс басшыларының назарын халықтың әл-ауқатын арттыруға байланысты мәселелерге аударды.
– Павлодар облысы ауылдарды ауызсумен қамтамасыз ету жөнінен еліміз бойынша көрсеткіші ең төмен өңірлердің бірі. Бұл мәселені жүйелі түрде жедел шешу керек. «Өңірлерді дамытудың 2020 жылға дейінгі» бағдарламасы аясында 2018 жылы сумен жабдықтау және су тарту жүйелерін жаңғырту үшін республикалық бюджеттен 2,7 миллиард теңге қаржы бөлінді. Үкімет пен әкімге әрбір бөлінген теңгеге қатаң бақылау жасауды тапсырамын. Сонда ғана халықты сумен қамтамасыз ету ісін уақтылы және тиімді шеше аламыз, – деді Мемлекет басшысы.
Қазақстан Президенті аталған өңір үшін экология мәселесі өзекті күйінде қалып отырғанын атап өтті.
– Біз ұлт денсаулығына, саламатты өмір салтын насихаттауға ерекше назар аударамыз. Алайда, кәсіпорындардың қалдықтарына бақылаудың жоқтығынан біздің өндірістік орталықтарымызда күрделі экологиялық ахуал қалыптасып отыр, – деді Қазақстан Президенті. 
Мемлекет басшысы облыс әкіміне Үкіметпен бірлесіп, Жастар жылы аясындағы Жол картасында қарастырылған шараларды жүзеге асыруды тапсырды.
– Бізге жұмыспен қамту саласындағы іс-қимылдарды жандандыру керек. Сондай-ақ, жұмыс күші көп аймақтардан көшіп келетін халықты қолдау шараларын күшейтуіміз қажет. Бүгінде облыстың жыл сайынғы жұмыс күшіне деген қажеттілігі 25 мыңнан астам адамға жетті. Мұны шешудің жолы – қолайлы инфрақұрылымдар, қолжетімді және жалға берілетін баспаналар құрылысы, – деді Қасым-Жомарт Тоқаев.  
Соңында Мемлекет басшысы өңірлерді дамыту және халықтың әл-ауқатын арттыру әрдайым ерекше бақылауда болатынын айтып, соттардың қызметі мен заң үстемдігін қамтамасыз ету мәселесіне айрықша тоқталды.
– Әділеттілік – қызметтік жағдайы мен әлеуметтік мәртебесіне қарамастан, барша азаматтың заң алдындағы тең болуы. Заңның үстемдік етуі дегеніміз осы. Бұл соттар қызметіне араласпауды көздейді. Дегенмен, кей кездері құқық бұзушылықтарға қатысты олардың шығарған үкімдері азаматтарымыз үшін оғаш және ақылға қонымсыз болып көрінеді, – деді Қазақстан Президенті.









/// 
Р.Ердоған бауырластық, достық, ынтымақтастыққа негізделген, ортақ тіл, мәдениет және өзара сенімнен бастау алған екіжақты байланыстардың өрістеп, нығая түскенін атап өткен.
«Біздің қарым-қатынастарымыздың стратегиялық серіктестік деңгейіне көтерілуіне Сіздің дана әрі көреген көшбасшылығыңыздың үлесі зор болды. Сіздің басшылығыңызбен Қазақстан экономикалық даму, саяси тұрақтылық жолына түсіп, халықаралық және өңірлік аренадағы ықпалды мемлекетке айналды. Біз Қазақстанның жетістіктерін мақтан тұтамыз», – делінген жеделхатта.
Сондай-ақ Түркия Президенті екі елдің өзара ықпалдастығының дамуы жалғасып, осы арқылы Еуразия кеңістігіндегі бейбітшіліктің, тұрақтылықтың және береке-бірліктің нығаюына маңызды үлес қосылатынына сенім білдірген.
Р.Ердоған Нұрсұлтан Назарбаевқа мықты денсаулық, бақыт және ұзақ өмір, ал достас және бауырлас Қазақстан халқына бақ-береке тіледі.
///Мемлекет басшысы жұртшылықпен кездесу алдында Д.Серікбаев атындағы Шығыс-Қазақстан мемлекеттік техникалық университетінде ашылған археологиялық көрмені аралап көрді.
Көрме Шілікті алқабындағы және Тарбағатай бөктеріндегі ежелгі және орта ғасырлық ескерткіштерге арналған.
Қасым-Жомарт Тоқаев жұртшылыққа арналған сөзінде облыстың негізгі әлеуметтік-экономикалық көрсеткіштеріне тоқталды.
– Өткен жылдың қорытындысы бойынша өнеркәсіп өндірісінің көлемі 9,3 пайызға артқан. 2015-2018 жылдардағы индустрияландыру бағдарламасының аясында 19 жоба жүзеге асырылып, 3,5 мың жаңа жұмыс орны ашылған. Облыс экономикада жақсы көрсеткіштерге қол жеткізіп қана қоймай, әлеуметтік саланы табысты дамыту жағынан да үлгі көрсетіп отыр, – деді Мемлекет басшысы.  
Сонымен қатар, Қазақстан Президенті азаматтарды алаңдатып отырған маңызды мәселелерге назар аударды.
– Мен үшін әкімдердің жұмысының басты көрсеткіші - жаңадан ашылған жұмыс орындарының саны, еңбекақы көлемі және еңбек етуге жасалған жағдай. Осыған байланысты, облыс басшылығына аталған бағыттағы жұмыстардың тиімділігін түбегейлі арттыруды тапсырамын, – деді Президент.  
 
Мемлекет басшысы бизнестің дамуына қолайлы жағдай жасау әкімдік жұмысының негізгі бағыты болу керек деп есептейді.
– Бірнеше ірі өндірістік кәсіпорынның болуы ШҚО-ның артықшылығы. Шағын және орта бизнеспен байланысын арттыру үшін олардың мүмкіндіктерін белсенді пайдалану керек, – деді Қасым-Жомарт Тоқаев. 
Қазақстан Президенті азаматтардың өмір сүру сапасын арттыруды басым бағыттардың бірі ретінде атады.
– Бүгінде облыстағы 710 елді мекеннің жартысынан сәл ғана асатын бөлігі орталықтандырылған ауыз сумен қамтылған. Өңірлерді дамыту бағдарламасына сәйкес 2020 жылға қарай ауылдардың 80 пайызына таза ауыз су жеткізілуі керек, – деді Мемлекет басшысы.
Қасым-Жомарт Тоқаев шешілуі қажет келесі міндет ретінде туристік инфрақұрылымды дамыту деп белгіледі. 
– Қазіргі жағдайда туризм индустриясы экономикалық өсімнің маңызды драйвері әрі жаңа жұмыс орындарын ашуға мүмкіндік береді. Туризмді дамыту Мемлекеттік бағдарламасы аясында жылына 2 миллионнан астам турист тарта алатын Алакөл жағалауы, 10 негізгі туристік орталықтың қатарына енді. Былтыр көптеген қазақстандықтар Алакөлде демалуды жөн көрген, алайда,  оларға сапасыз қызмет көрсетілген. Халық жергілікті автомобиль жолдарының тозып кеткеніне шағымданды. Осыған байланысты, Шығыс Қазақстан мен Алматы облыстарының әкімдеріне жергілікті жолдарды жөндеу, қызмет көрсету сапасының деңгейін көтеру мәселелерін тез арада шешуді тапсырамын, – деді Қазақстан Президенті. 
Мемлекет басшысы өңірдегі экологиялық жағдайды жақсартуға жан-жақты тоқталды.
– Семей полигонының бізге қандай зардап әкелгенін ешқашан ұмытпаймыз. Ядролық қарудың сынақтары біздің жеріміз бен табиғатымызға орны толмас апат әкелді. Біздің еліміз Семей полигонын жауып, әлемдегі ядролық қаруға қарсы қозғалыста көшбасшы болды. Алайда, сол сынақтардың ауыр зардаптары әлі күнге біздің азаматтарымыздың денсаулығына зиянын тигізуде. Мені әсіресе, қан айналымы жүйесі мен қатерлі ісік ауруларының көбейіп кеткені қатты алаңдатады. Бұл аурулар бойынша облыстағы көрсеткіш республикалық орташа есептен 1,5 есеге көп. Одан бөлек, адамдардың денсаулығы мен көңіл-күйіне кері әсер ететін зиянды заттардың ауаға шамадан тыс тарауы да аймақтағы өзекті мәселе, – деді Қасым-Жомарт Тоқаев. 
Осыған байланысты, Президент Үкімет пен Шығыс Қазақстан облысының әкімдігіне үкіметтік емес ұйымдармен және кәсіпорындармен бірлесіп, қоршаған ортаның сапасын жақсарту үшін кешенді шараларды жүзеге асыруды тапсырды.   
Мемлекет басшысы жемқорлықтың әлі де болса қоғамның асқынған дерт екенін, оның ел үшін атқарылуы тиіс көптеген бастамалар мен жобаларға кедергі келтіріп отырғанына өкініш білдірді.
– Мен өз тарапымнан бұл жүйелі мәселені шешу үшін бар күш-жігерімді саламын. Алайда, азаматтардың өздері белсенділік танытпай, жемқорлықты жою мүмкін емес. Президент ретінде айтарым, мен үшін әділеттілік – баршаның заң алдындағы теңдігі, – деді Қасым-Жомарт Тоқаев.
Кездесу барысында азаматтық қоғам өкілдері, жастар, педагогтар, дәрігерлер мен кәсіпкерлер өз пікірлерін білдірді.
 








/// 
Кездесу барысында Н.Назарбаев пен Д.Зума саясат, сауда-экономика және инвестиция салаларындағы өзара іс-қимыл мәселелерін талқылады. Тараптар бірқатар перспективалы бағыттар бойынша, сондай-ақ халықаралық ұйымдар аясында ынтымақтастықты арттырудың қажеттілігін атап өтті.
Сонымен қатар, Қазақстан мен ОАР президенттері халықаралық күн тәртібіндегі өзекті мәселелерді әңгімеге арқау етті.
Соңында Д.Зума Нұрсұлтан Назарбаевты Оңтүстік Африка Республикасына сапармен келуге шақырды.

///Есеп комитетінің төрағасы Наталья Годунова Президент Қасым-Жомарт Тоқаевқа 2020 жылғы республикалық бюджеттің жұмсалуына қатысты Үкіметтің есебі бойынша шығарылған негізгі қорытындылар жөнінде есеп берді. Құжат өткен аптада Парламенттің бірлескен отырысында қабылданған болатын.  
Сонымен қатар Наталья Годунова жер ресурстарын басқаруға, арнаулы экономикалық аймақтарға және «Тау-кен Самұрық» ұлттық тау-кен компаниясы» акционерлік қоғамына жүргізілген тексерістердің негізгі қорытындылары туралы баяндады.
Кездесу соңында Мемлекет басшысы Есеп комитетінің төрағасына тиісті тапсырмалар берді.
/// 
Ч.Тан Шанг Нұрсұлтан Назарбаевтың басшылығымен Қазақстан айтарлықтай дамуға, әлеуметтік-саяси тұрақтылыққа, экономикалық өсімге, халық тұрмысының жақсаруына қол жеткізгенін атап өткен.
«Қазақстан Орталық Азияда күннен күнге жетекші рөл атқарып, халықаралық аренадағы өз ұстанымын нығайтып келеді. Екі ел арасындағы соңғы жылдардағы қол жеткізілген нақты жетістіктерге қанағаттанатынымды білдіремін. Әсіресе, Вьетнам мен ЕАЭО арасындағы еркін сауда аймағы туралы келісімге қол қойылғаннан бері экономика мен сауда, мұнай-газ саласы біздің елдеріміздің ынтымақтастығының негізгі бағыттары болып саналады», – делінген жеделхатта.
Вьетнам Президенті аталған келісімнің күшіне енуі жаңа мүмкіндіктерге жол ашып, екі елдің дамуын қамтамасыз етуге септігін тигізетініне сенім білдірді.
Ч.Тан Шанг Нұрсұлтан Назарбаевқа мықты денсаулық, бақыт және жауапты қызметіне табыс тілеп, Қазақстан халқының  «Нұрлы жол» бағдарламасы негізінде одан әрі өсіп-өркендеуіне ниеттестігін жеткізген.
/// 
Қазақстан Президентінің атына саясаткерлерден, қоғам қайраткерлерінен, білім және ғылым саласы өкілдерінен құттықтау хат-хабарлары әлі де келіп түсіп жатыр.
Мәселен, Қырғыз Республикасының Премьер-министрі Т.Сариев Қырғызстан халқы Нұрсұлтан Назарбаевқа үлкен құрметпен қарайтынын айтады. «Бауырлас халықтарымыз арасындағы достық қарым-қатынасты дамытып, нығайту ісіне Сіздің қосқан зор үлесіңізді ризашылық және алғыс сезіммен атап айтамыз. Қазақстанмен арадағы екіжақты байланыстарды өрістетуге Қырғызстанның зор мән беріп отырғанын тағы да растағым келеді», – делінген хатта.
Ресей Федерациясы Қарачай-Черкес Республикасының басшысы Р.Темрезов Нұрсұлтан Назарбаевтың өмірі Қазақстанның тарихымен және оның халқының тағдырымен берік байланысты екеніне тоқталған. «Нағыз көшбасшы ретінде Сіз өзіңіздің күш-қайратыңызды, өмірлік және кәсіби тәжірибеңізді Қазақстанның мемлекеттілігі мен егемендігін,  саяси тұрақтылығын нығайтуға,  әлеуметтік-экономикалық дамуына, этносаралық және конфессияаралық татулықты сақтауға жұмсап келесіз. Шынайы интернационалист және өз Отанының патриоты ретінде елдің күші оның халқының бірлігінде екенін сіз әрдайым түсіне білдіңіз», – деп жазады автор.
Өз кезегінде Моңғолияның Тұңғыш Президенті П.Очирбат моңғол халқы Нұрсұлтан Назарбаевты еңбегінің тарихи маңызы бар мемлекет қайраткер ретінде жақсы білетінін айтқан. «Сіз Моңғолия мен Қазақстан арасында достық қарым-қатынас пен ынтымақтастықты дамыту бағытында игі іс бастадыңыз. Сіз алға қойған биік мақсаттың бірі Қазақстанды әлемнің 30 дамыған елінің қатарына қосу болғандықтан, еліңізді жарқын болашақ күтіп тұр», – делінген хатта.
Ресей Федерациясының Мәдениет жөніндегі қоғамдық палатасының комиссиясы төрағасының бірінші орынбасары, Халықаралық «Жанды ғаламшар» экологиялық қозғалысы басқармасының төрағасы Н.Дроздов Қазақстан тәуелсіздігінің орнығуындағы Нұрсұлтан Назарбаевтың тарихи рөлі әлемдік қоғамдастық тарапынан жоғары бағаланғанын атап өткен. «Сіздің басшылығыңызбен Қазақстан халықтың әл ауқатын жыл өткен сайын арттырып, этносаралық келісімді нығайтып, өзге мемлекеттермен бейбіт диалог орнатып әрі оны өрбіте отырып,  қалыптасудың күрделі жолынан өтті және зор экономикалық табыстарға жетті», – деп жазады автор.
Демократиялық «Ак жол» партиясының төрағасы А.Перуашев заманауи мемлекеттілікке қол жеткізуден басталып, Ұлы дала төсінде ғажайып Астананы салумен аяқталатын бүгінгі Қазақстанның әрбір жетістігі Нұрсұлтан Назарбаевтың табандылығымен, прогрессивтік саяси жігерімен тікелей байланысты екенін айтқан. Сондай-ақ ол іс жүзінде тек әкімшілік орталық емес, елдің мәдени және рухани жүрегіне айналған Астананың 17 жылдығын мерекелеу жоғары деңгейде өткеніне, назар аударды.
Қазақстандық кәсіби заң конкурсының лауреаттары өз хаттарында  республикамыз Нұрсұлтан Назарбаевтың басшылығымен гүлдене түсіп, бүкіл әлемді мойындатуын жалғастырып келе жатқанын жазыпты. «Біздің жан-жүрегіміз Сізге деген мақтаныш сезіміне толы. Қазақстанды жеңісті бір белестен екіншісіне бастаудағы Сіздің батылдығыңыз бізді қанаттандырады. Сіздің «100 қадам» атты бағдарламаңыз жаңа реформаларға әр азаматтың атсалысуы үшін жаңа көкжиектерге жол ашады», – делінген хатта.
А.Селезнев атындағы Алматы хореография училищесінің ұжымы халықаралық байланыстардың кеңеюі, маңызды саяси шешімдердің қабылдануы, көптеген инвестициялық жобалардың іске асуы, экономикалық даму, тұрақтылық пен бірлік Нұрсұлтан Назарбаевтың көреген саясатының нәтижелері екеніне назар аударған.
Сондай-ақ өз құттықтауларын Чехиядан Д.Селиванов, Украинаның Киев қаласынан А.Мурашко, Алматы қаласы мен Алматы облысынан Үлескерлердің бірыңғай үйлестіру кеңес мүшелері, Атырау облысы Индер кентінен А.Есенғалиева, Қызылорда облысы Арал қаласынан Қ.Ерғазиев, Алматы қаласынан С.Люлина, Қарағанды қаласынан С.Әубәкірұлы және Шегіровтар отбасы, Жамбыл облысынан Н.Байшөкенов, Шығыс Қазақстан облысы Семей қаласынан Е.Оразалин, Солтүстік Қазақстан облысынан Б.Баймағамбетова, сондай-ақ Астана қаласынан Б.Тәжіманова және Шевченколар отбасы жолдады.
Жылы лебізді құттықтаулар қазақстандық жастар өкілдерінен – Алматы облысы Есік қаласынан Ә.Азаттан, Алматы қаласынан  С.Бациевтен келіп түсті.
Мемлекет басшысын ерекше өлең жолдары арқылы Оңтүстік Қазақстан облысынан Т.Қожанов және Павлодар облысынан Д.Ақатаев құттықтады.
Мемлекет басшысы атына құттықтау хаттары мен жеделхаттары әлі де келіп түсуде.  
///16 тамызда Сочи қаласында Нұрсұлтан Назарбаевтың Ресей Федерациясы Президенті В.Путинмен екіжақты кездесуі өтеді.
Келіссөздер барысында Қазақстан-Ресей ынтымақтастығының кең ауқымды мәселелері, сондай-ақ халықаралық күн тәртібіндегі жайттар талқыланады деп күтілуде.
///Жиынды ашқан Мемлекет басшысы Швейцария құрама командасының футболдан өтіп жатқан Еуропа чемпионатында жақсы ойын өрнегін көрсеткенін атап өтті.
Президент Швейцария Конфедерациясы Қазақстанның Еуропадағы маңызды сауда-экономикалық серіктестерінің бірі екенін айтты.
– Елдеріміз арасындағы қарым-қатынастар достық пен өзара сенімге негізделген. Бүгінгі кездесуді Швейцария Президенті Ги Пармеланмен бейне байланыс арқылы өткен жуырдағы келіссөздің конструктивті жалғасы ретінде қарастырамын. Біз сауда байланыстарымызды, инвестициялық ынтымақтастығымызды нығайту үшін жұмыс істеуге, аталған салалар бойынша жетістікке қол жеткізуге уағдаластық. Қазақстан Тәуелсіздігін алған уақыттан бері Швейцария экономикамызға 30 миллиард долларға жуық инвестиция салды. Екі мемлекет арасындағы тауар айналымы, тіпті, былтырғы дағдарыс кезінде 1,7 миллиард доллар болды, – деді Президент.  
Қасым-Жомарт Тоқаев бүгінде Қазақстанда Швейцария капиталының қатысуымен 400-ден астам кәсіпорын жұмыс істеп жатқанына тоқталды.  
– Қарым-қатынастарымыз бен ынтымақтастығымызда белгілі бір жетістіктер бар деп санаймын. Сонымен қатар мұны одан әрі дамыту үшін әлеуетіміз де жеткілікті. Қазақстан тікелей инвестиция тарту үшін еліміздегі инвестициялық климаттың мейлінше қолайлы болуына барлық мүмкіндікті жасайды. Қазақстан – аймақтағы экономикасы ең ірі мемлекет. Біздің мақсатымыз – аймақтағы жетекшілік орнымызды сақтап қалу. Сонымен қатар экономикамызды әртараптандыруға байланысты мәселелерді шешуіміз керек, – деді Қасым-Жомарт Тоқаев.
Президенттің айтуынша, Қазақстанда экономиканы көміртегінен ада етуге, жасыл технологияларға, қоршаған орта мен қаржы саласын қорғауға байланысты жобаларға басымдық беріледі.
Кездесу барысында Stadler Rail AG компаниясының президенті, Қазақстан мен Швейцария іскерлік кеңесінің тең төрағасы Петер Шпулер, Glencore International AG компаниясының бас директоры Айван Глазенберг, Roche Holding концернінің басқарма төрағасы Кристоф Франц, Credit Suisse Switzerland инвестициялық бөлімшесінің басшысы Йенс Хаас, ABB Switzerland компаниясының бас директоры Роберт Ичнер, KS Genetics компаниясының президенті Филиппо Ломбарди, INOKS Capital компаниясының бас атқарушы директоры Набиль Абдул-Массих және Rey Group компаниясының президенті Кристиан Рей сөз сөйледі.
 








///Ресей мен Түркия елдерінің басшылары Нұрсұлтан Назарбаевты Қазақстан Республикасы Тәуелсіздігінің 25 жылдығымен құттықтап, халқымызға бақ-береке тілеп, одан ары өсіп-өркендей беруімізге ниеттестік білдірді.
В.Путинмен әңгімелесу барысында Жоғары Еуразиялық экономикалық кеңестің алдағы отырысына және ҰҚШҰ саммитін өткізуге дайындық мәселелері талқыланды.
Түркия Президентімен сөйлесу кезінде Р.Т.Ердоған Астанаға биылғы 12 желтоқсанға жоспарланған іс-сапарының кейінге қалдырылғанына өкініш білдірді. Түркия көшбасшысы алдағы уақытта біздің елге келуге дайын екенін айтты.
Ресей мен Түркия Президенттері Елбасымен күн тәртібіндегі өзекті өңірлік және халықаралық мәселелерді талқылады. Ресей мен Түркия көшбасшылары Сириядағы қақтығысушы тараптар арасындағы ахуалды бейбіт реттеуге арналған келіссөздерді Астанада өткізуге мүдделі екендіктерін білдірді. Нұрсұлтан Назарбаев бұл бастаманы қолдап, Қазақстан елордасында мұндай келіссөздер жүргізу үшін қажетті жағдай жасауға дайын екенін мәлімдеді.
Қазақстан Президенті Сириядағы қақтығысты бейбіт реттеуге бағытталған халықаралық деңгейдегі ұмтылыстарды біздің елдің әуелден қолдап келе жатқанын атап өтті.
///Мемлекет басшысы Ресей Федерациясының Түркия Республикасындағы елшісі Андрей Геннадьевич Карловтың қайғылы қазасы туралы хабарды зор күйзеліспен қабылдады.
Жеделхатта А.Карловтың дарынды дипломат болғаны және оның кәсіби қызметі Ресей мен Түркияның қарым-қатынасын нығайтуға бағытталып,  баршаның құрметіне бөленгені атап өтілген.
«Бұл терроризм актісі осынау зұлымдықпен күрес жолында бүкіл әлемнің күш-жігерін жұмылдыру қажет екеніне тағы да көзімізді жеткізе түсті. Ешқандай зорлық-зомбылықты ақтауға болмайды. Қазақстан терроризмнің кез келген түрін қатаң айыптайды», – делінген жеделхатта.
Нұрсұлтан Назарбаев Қазақстан халқының және жеке өзінің атынан А.Карловтың туыстары мен жақындарына көңіл айтты.
/// 
Қазақстан Президентінің атына мемлекеттік органдардың, қоғамдық ұйымдардың, бизнес құрылымдардың қазіргі және бұрынғы басшылары мен өкілдерінен, сондай-ақ мәдениет және білім беру саласының көрнекті қайраткерлерінен хаттар мен жеделхаттар әлі де келіп түсіп жатыр.
Атап айтқанда, ТМД экономикалық сотының төрағасы Л.Каменкова Нұрсұлтан Назарбаев көреген әрі дана саясаткер бола отырып, Қазақстан халқының нағыз көшбасшысы ретінде даусыз беделге ие болғанына тоқталған.
«Көбінесе Сіздің дана әрі сындарлы саясатыңыздың арқасында Қазақстан Республикасы мемлекет құру, әлеуметтік-экономикалық даму және халықаралық аренада ел беделін нығайту ісінде елеулі табыстарға жетті», – делінген жеделхатта.
Еуразиялық экономикалық комиссияның сауда жөніндегі министрі А.Слепнев Қазақстан Президенті лауазымындағы жемісті қызметі арқылы Нұрсұлтан Назарбаевтың өз отандастары арасында жоғары бедел мен сенімге ие болғанын айтқан.
«Ресей мен Қазақстанның достық қарым-қатынастарын нығайтуға, Еуразиялық экономикалық одақтың жұмысына байланысты ауқымды міндеттерді атқаруға Сіздің қосқан үлесіңіз баршаға белгілі. Бай өмірлік тәжірибеңіз бен бастамашылдығыңыз алдағы уақытта да өзара ықпалдастықты арттыруға септігін тигізе береді деп сенемін», – делінген құттықтауда.
Мемлекеттік Думаның ТМД істері және отандастармен байланыс жөніндегі комитетінің төрағасы Л.Слуцкий Қазақстан Президентінің саяси жігері мен ұйымдастырушылық тәжірибесі арқасында ғана республика әлеуметтік-экономикалық және мәдени дамуда қарышты қадам жасағанын атап өткен.
«Сіз ең белгілі әлемдік лидерлер алдында лайықты беделге иесіз. Халықаралық қоғамдастық Сіздің пікіріңізге ықыласпен құлақ түреді. Еуразиялық экономикалық одақты құрудағы Сіздің рөліңізді бағаламау мүмкін емес. Ресейде Сізді біздің елдің нағыз сенімді досы ретінде құрмет тұтып, жақсы көреді», – делінген хатта.
Ресей Федерациясы Президентінің халықаралық мәдени ынтымақтастық жөніндегі арнаулы өкілі М.Швыдкой Нұрсұлтан Назарбаевтың қызметі арқасында Қазақстан тек өңірде емес, әлемде зор құрметке ие екенін айтады.
«Екіжақты форматтағы және халықаралық форумдар аясындағы ынтымақтастықты белсенді түрде дамыта отырып, Қазақстан Сіздің жіті басшылығыңызбен өзін Ресейдің сенімді серіктесі ретінде айқын танытты. Елдеріміздің өзара ықпалдастықтың барлық саласындағы бірлескен бастамалары  оларды дамудың жаңа көкжиегіне алып шығады», – делінген хатта.
Ресей Федерациясы Федеральды Жиналысының Федерация кеңесі мүшесі Н.Рыжков Нұрсұлтан Назарбаевтың достастық елдері арасындағы достық пен ынтымақтастықты нығайту жолында интеграция үдерістерін дамытуға қосқан үлесін атап өткен.
«Сіздің талмайтын шығармашылық еңбегіңіз, терең де жан-жақты біліміңіз, орасан қуатыңыз, басшылық және ұйымдастырушылық дарыныңыз тек Қазақстанда ғана емес, оның сыртында да құрметке лайықты», – делінген жеделхата.
РФ Федеральды Жиналысы Мемлекеттік Думасының депутаты В.Агаев Қазақстан Президентіне риясыз көңілден жақсылық, бейбітшілік және бақ-береке тілеген.
«Шешенстан тарихының ең бір ауыр кезінде қазақ халқы бізге достық қолын созды. Сол бауырластық қолдауды Қазақстанда туған адам ретінде мен өзім тікелей сезіндім. Біз жүрегімізге жылы тиетін осы ізгі қарым-қатынасты қазір де сезінеміз», – делінген құттықтауда.
Украинаның  бұрынғы Президенті Л.Кучма Украинада Нұрсұлтан Назарбаевты өз ісіне адал тәжірибелі және жігерлі саясаткер ретінде білетініне назар аударған.
«Ынтымақтастықтың Украина мен Қазақстан жинақтаған оң және көпжоспарлы әлеуеті алда да елдеріміз бен халықтарымыз арасындағы достықтың, сенімнің және тату көршілестіктің нығаюына септігін тигізеді деп үміттенемін», – деп жазады автор.
Ингушетия Республикасының Тұңғыш Президенті, Кеңес Одағының Батыры Р.Аушев Мемлекет басшысының өмірі өз халқының мүддесіне адал және жанқиярлықпен қызмет етудің жарқын үлгісі екенін айтқан.
«Сіз бүгінде өз халқыңыздың нағыз жалпыұлттық көшбасшысысыз. Сіздің есіміңіз тек Қазақстанда ғана емес, оның сыртында да кеңінен танымал. Сіздің табысыңыздың құпиясы өткен жылдары көпұлтты Қазақстан өмірінің барлық саласында Сіздің тікелей басшылығыңызбен болған түбірлі өзгерістерде жатыр», – деп жазады автор.
Ресей Федерациясының Мұсылмандар діни басқармасының төрағасы, Ресей мүфтийлер кеңесінің төрағасы Р.Гайнутдин бүгінде Қазақстан көпконфессиялы және көпэтносты қоғамның мысалы бола отырып, Ислам Ынтымақтастығы Ұйымына мүше көптеген мемлекеттер үшін үлгі екенін, онда экономикалық және саяси дамудың стратегиялық міндеттері азаматтық келісімді, тегі мен діні әртүрлі адамдар арасындағы жарасымды қарым-қатынасты нығайтудың игі мақсаттарымен ажырағысыз байланысты екенін атап өткен.
Украинаның Днепродзержинск қаласының мэрі С.Сафронов мемлекеттік қызметтегі саяси даналығы, мол білімі мен бай тәжірибесі арқылы Қазақстан Президенті өз отаны мен шет елдерде лайықты беделге ие болғанын атап өткен.
«Елдеріміз арасындағы достықты нығайтуға қосқан Сіздің үлесіңізді бағаламау мүмкін емес, бізді тек мақсат пен ұмтылыстардың ортақтығы ғана емес, Сіздің жастық шағыңыздың қаласы Днепродзержинскпен араңызда қалыптасқан ерекше жылы сезімдер де біріктіреді», – делінген құттықтауда.
Поляршылар қауымдастығының президенті, Кеңес |Одағының Батыры А.Чилингаров Нұрсұлтан Назарбаевпен ұзақ жылғы достығын мақтаныш ететінін жеткізген.
«Сіздің бойыңызда өзіңізді Ұлт көшбасшысы дәрежесіне жеткізген соншалықты сирек кездесетін қасиеттер бар. Адам ретіндегі, саясаткер ретіндегі Сіздің беделіңіз жыл өткен сайын тек қана арта түсуде, нығаюда», – делінген жеделхатта.
«Интерфакс» ақпарат агентсттігінің бас директоры М.Комиссар Қазақстан Президентінің бай тәжірибесі мен шығармашылық әлеуеті алда да ел мүддесіне қызмет ететініне сенім білдірген.
«Сіздің қажырлы және ауыр еңбегіңіздің арқасында Қазақстан, оның саяси институттары мен экономикасы, ұлы Отаныңыздың әлемдік қоғамдастықта лайықты орын алуын қамтамасыз ететін саласының барлығы қарқынды және тұрақты түрде дамып келеді», – делінген құттықтауда.
Ресей Федерациясы НИЦ «Курчатов институты» ҒЗО Президенті Е.Велихов Нұрсұлтан Назарбаевтың еңбек жолы бауырлас елдеріміз бен халқымыз үшін өзекті мемлекеттік ғылыми және техникалық міндеттерді шешудегі тиімді өзара іс-қимылға және мәнді жеке қарым-қатынасқа толы екенін атап өткен. Ол Мемлекет басшысына денсаулық және Қазақстан Республикасының орнықты дамуы, елдеріміз бен халықтарымыз арасындағы ынтымақтастық пен өзара ықпалдастықты нығайту бағытындағы ерен ісіне табыс тілеген.
Ресей Көркемөнер Академиясының президенті З.Церетели Нұрсұлтан Назарбаевтың мінсіз беделі, жоғары кәсіпқойлығы, мол тәжірибесі оған тек ауқымды мемлекеттік міндеттерді ғана табысты жүзеге асыруға емес, но и вносить вклад в решение сложнейших проблем XXI ғасырдың күрделі мәселелерін шешу ісіне үлес қосуға да мүмкіндік беретінін айтады.
Өз хаттарында Мәскеу ардагерлері кеңесінің өкілдері Нұрсұлтан Назарбаевтың басшылығымен Қазақстан Еуразия құрлығындағы жедел дамып келе жатқан мемлекетке, әлемдік қоғамдастықтың беделді мүшесіне айналғанына назар аударған.
«Сіздің мемлекет құру ісіндегі, саяси және ұйымдастырушылық қызметтегі бай тәжірибеңіз және Қазақстан Республикасы үшін жасағаныңыздың бәрі тарихтың игілігіне айналатынына сенімдіміз», –  делінген құттықтауда.
Мемлекет басшысына КСРО-ның бұрынғы трактор және ауыл шаруашылығы машиналарын құрастыру министрі, Социалистік Еңбек Ері А.Ежевский Қазақстан халқының өсіп-өркендеуі мен игілігі жолындағы көп жылғы қызметі үшін алғыс айтқан.
«Сіздің қайнаған күш-қуатыңыз бен ұйымдастырушылық дарыныңыз Қазақстан Республикасының өсіп-өркендеуіне, әлем халықтары достығына әлі де ұзақ уақыт қызмет ете беретініне сенімдіміз», – деп жазады автор.
Ресейлік басқарушы және кәсіпкер А.Усманов Қазақстан халқы ел болашағын Нұрсұлтан Назарбаевтың есімімен байланыстыратынына назар аударған.
«Халықаралық аренадағы Қазақстанның жоғары беделі, халықаралық күн тәртібіндегі өзекті мәселелерді шешудегі сындарлы рөлі – Сіздің көп жылғы дана басшылығыңыздың нәтижесі. Экономикалық, әлеуметтік және ғылыми-техникалық салалардағы елеулі жетістіктері Қазақстанды Орталық Азия өңірінің лидерінің біріне айналдырды», – деп жазады автор.
Сондай-ақ  Нұрсұлтан Назарбаевқа жылы лебіздерін РФ Курск облысы губернаторы А.Михайлова, Байқоңыр қаласы әкімшілігі басшысының міндетін атқарушы А.Петренко, бывшего министра финансов РФ А.Кудрина, РФ Федеральды Жиналысы Мемлекеттік Думасының депутаты, генерал-полковник Б.Громов, РФ Федерация кеңесінің мүшесі Э.Россель, РФ Федеральды Жиналысы Мемлекеттік Думасының депутаты В.Ресин, «МИР» МТРК төрағасы Р.Батыршин, Башқұртстан Республикасы Мемлекеттік Құрылтайының депутаты М.Васильев, «Газпром нефть» ААҚ бас директоры А.Дюков, «Ұрпақтардың алтын жылнамасы» қорының төрағасы С.Невский жолдады. 
***
«ҚР Диабеттік Ағарту қоры» қоғамдық қорының ұжымы Мемлекет басшысының басшылығымен Қазақстанның кез келген дағдарысқа төтеп бере алатынына, «Қазақстан – 2050» стратегиясын ойдағыдай жүзеге асырып, жан-жақты жаңғыртуға және ұлттың бәсекеге қабілеттілігін арттыруға қол жеткізетініне сенім білдірген.
Д.А.Қонаев атындағы халықаралық қордың президент Е.Қонаев Мемлекет басшысының басшылығымен Қазақстан даму жолымен ілгерілеп келе жатқанын айтады. Сондай-ақ дана қайраткер ретінде халықаралық деңгейде маңызды бастамалар көтеріп келе жатқан және өз халқын жан-жүрегімен жақсы көретін Нұрсұлтан Назарбаевты қазақстандықтардың мақтан тұтатынын атап өткен.
Бұрынғы Министрлер Кеңесі төрағасының орынбасары, Ұлы Отан соғысының ардагері С.Жиенбаев Нұрсұлтан Назарбаевты туған күнімен құттықтап, мықты денсаулық, ұзақ өмір, зор табыс тілеген.
«Канададағы «ЭКСПО-67» және Жапониядағы «ЭКСПО-70» көрмелеріне қатысқан адам ретінде Қазақстанның беделін бұдан да арттыра түсетін «ЭКСПО-2015» көрмесіне дайындық пен оны өткізу ісіне табыс тілеймін», – деп жазады автор.
«Консолидейтед Контракторс Компани» компаниясының  инжиниринг және құрылыс жөніндегі президенті С.Хури өздерінің Астанадағы маңызды нысандар құрылысына қатысып келе жатқанын айтады.
«Жұмыс кезінде біз жұмыс орындары қалай пайда болғанын, жаңа өндірістердің қалай ашылғанын, сыртқы сауда-экономикалық байланыстар қалай өрістеп жатқанын іс жүзінде көріп отырмыз, соның барлығы Сіздің бастамаңыз бен стратегиялық тұрғыдан болжай білетіндігіңіздің арқасы», – делінген жеделхатта.
Қазақстан-Америка еркін университетінің президенті Е.Мәмбетқазиев елде ашылған зияткерлік мектептері, жаңа үлгідегі жоғары оқу орындары ел алдында тұрған барлық міндеттерді орындай алатын мамандар даярлау ісін қамтамасыз етуге мүмкіндік туғызғанына тоқталған.
Бұдан бөлек, Мемлекет басшысы атына өз құттықтауларын Халықаралық «Невада-Семей» антиядролық қозғалысының,Ақмола облысы «Ижевский» өндірістік кооперативі ұжымының  көпұлтты мүшелері, жазушы С.Елубай, Қостанай қаласынан Социалистік Еңбек Ері К.Дөненбаева, Жамбыл облысы Қордай ауданының тұрғыны Е.Нәби, Теміртау қаласынан М.Кәрібаева, Талдықорған қаласының тұрғындары – Мякотиндер отбасы, Арыстановтар отбасы, Б.Қабашева, С.Нұрғалиев жолдады.
Мемлекет басшысы атына құттықтау хаттары мен жеделхаттары әлі де келіп түсуде.  
 
/// 
Құрметті отандастар!
 
Барша православ христиандарын Пасха мерекесімен құттықтаймын!
Бұл күн діндар адамдардың жүрегін мейірім мен қуанышқа бөлеп, рухани құндылықтар мен биік адамгершілік идеалдарды құрметтеуге, игі істерге үндейді.
Дәстүрлі Пасха мейрамы отбасылық қасиеттерді, қайырымдылықты, жақын жанға деген махабатты, адамдардың бір-біріне жанашырлық танытуын ұлықтайды.
Қазақстан Республикасының Тұңғыш Президенті – Елбасының кемел саясатының арқасында елімізде бейбітшілік пен келісім орнаған, сондай-ақ, барлық этностар мен конфессиялар өзара сыйластықта өмір сүруде.
Қазақстандықтар өсіп-өркендеу және даму жолында әрдайым ынтымақ пен бірлік танытып келеді.
Пасха мейрамы сіздерге бақ-береке әкеліп, игі бастамаларыңыздың жаршысы болсын!
///Қазақстан Президенті «бір терезе» қағидаты бойынша жастарға қызмет көрсететін республикадағы алғашқы мекемеге – Павлодар қаласындағы Жастар бастамаларын дамыту орталығына барды.
Бұл орталық аймақ жастарына жұмысқа орналасу, мемлекеттік тұрғын-үй бағдарламаларына қатысу, кәсіпкерлікті дамыту мәселелері бойынша ақпараттық-консультациялық көмек көрсетеді. Жастарды құқықтық, психологиялық тұрғыдан қолдау және кәсіби бағдар беру – орталық жұмысының негізгі бағыттарының бірі. Мұнда айына 2 мыңнан астам адамға қызмет көрсетіледі.  
Қасым-Жомарт Тоқаев жастарға айтқан сөзінде Тәуелсіздіктің алғашқы күндерінен бастап Елбасының өскелең ұрпаққа ерекше көңіл бөлгенін атап өтті. Мемлекет басшысы жастардың барлық бастамаларына қолдау көрсете беретінін жеткізді. 
 




/// 
Мемлекеттік хатшы Елбасының бастамасымен ұйымдастырылып келе жатқан «Мерейлі отбасы» ұлттық байқауы қоғамдағы неке және отбасы институтын нығайту, рухани-адамгершілік тәрбие беру мәселелеріне мемлекеттің мүдделігі арта түскенінің жарқын көрінісі екенін атап өтті. Бұл ретте  байқаудың сапалы, жоғары ұйымдастырушылық деңгейде өтуі үшін орталық және жергілікті органдардың іс-қимылын өзара үйлестіру, байқауды ақпараттық тұрғыдан кең ауқымда жариялап-көрсету қажет.
Бүгінде «Мерейлі отбасы» ұлттық байқауының республикалық кезеңін дайындау және ақпараттық жариялап-көрсету бағытындағы іс-шаралар жоспары бекітілген.
Өңірлердегі байқау қорытындылары 2015 жылы «Мерейлі отбасы» ұлттық байқауына қатысушы отбасылар саны 1,7 есе көбейгенін көрсетті. Қатысушылардың жалпы санының 77%-дан астамы (1767) – ауылдық жерлерде тұратын отбасылар (2014 жылы 16% болған). Өткен жылмен салыстырғанда, көпбалалы отбасылар екі есе, жас отбасылар бір жарым есе көп қатысты.
Еңбектегі 319 отбасылық әулет, 19 этнос жұртшылыққа кеңінен көрсетілді. Бұл отбасылар қастерлейтін басты құндылықтар – патриоттық сезім, үлкенге құрмет, рухани-адамгершілік қасиеттер және оларды ұрпақтан ұрпаққа жеткізу. Отбасылардың әр өкілі – еңбек адамы, ауылдың немесе қаланың қарапайым еңбеккері.
Соңында Г.Әбдіқалықова «Мерейлі отбасы» лауреаты атағы үшін смс-хабарлама мен Интернет арқылы дауыс берудің барлық ұйымдастырушылық мәселелерін сапалы жүзеге асыру қажеттігін атап өтті, сондай-ақ тиісті мемлекеттік органдарға бірқатар нақты тапсырма берді.
/// 
Елбасы жұмыс сапарымен Қызылорда қаласына келді. Сапар аясында бірқатар әлеуметтік және шаруашылық нысандарын аралау жоспарланған. 
///Мемлекет басшысы Д.Баландинді суға жүзу сайыстарында жеңіп алған алтын медалімен құттықтады.
«Сенің жарқын жеңісің қазақстандықтарға зор қуаныш сыйлады. Даңқты қарсыластармен жанкешті және қиын сайыста жеңіп алған алтын медаль – сенің жоғары шеберлігіңнің, мақсатқа талпынуыңның, ерік күшің мен қайрат-жігеріңнің көрсеткіші. Сенің теңдессіз табысың Қазақстан спортының шежіресінде мәңгілік қалады», – делінген жеделхатта.
Қазақстан Президенті спортшының келешекте жаңа белестерді бағындыруына тілектестік білдірді.
///Алматы қаласы
Қасым-Жомарт Тоқаевқа Орталықтың құқықтық тәртіпті және қала тұрғындары мен қонақтарының қауіпсіздігін қамтамасыз етудегі рөлі туралы мәлімет берілді.
Шұғыл әрекет ету орталығында қала аумағындағы шұғыл жағдайлар туралы түскен ақпараттар тәулік бойы үздіксіз жиналып, оларға талдау жасалады және құқық бұзушылықтың алдын алу жұмыстары жүргізіледі.

Президентке қаладағы террористк акті кезінде бұзақылардың мақсатты түрде 20 көшеге орнатылған 493 бейнекамераны, бейнебақылауды басқару және байланыс жүйесінің техникалық жабдықтарын істен шығарғаны  жөнінде баяндалды.
Үкіметтік комиссия мен әкімдікке бақылау жүйелерін түгелдей қалпына келтіру тапсырылды. Қаладағы тәртіпті 10 мыңға жуық бейне камера бақылайтын болады.


///Мемлекет басшысы 1300 пәтерге арналған ЭКСПО қалашығын, «MEGA Silk Way» сауда-сауық орталығы ғимаратын, ЭКСПО офисін және «Энергия зерттеу орталығын» аралап көрді.
Сондай-ақ, Қазақстан Президенті Алжир, Қатар, Қытай, Малайзия, Үндістан елдерінің экспозициясы орналасатын халықаралық павильондармен танысты.
Соңында Елбасы кеңес өткізіп, онда «Астана ЭКСПО-2017» ұлттық компаниясы» акционерлік қоғамының басқарма төрағасының халықаралық көрмеге әзірлік барысы туралы баяндамасын тыңдады.
– Қазіргі уақытта 112 ел көрмеге қатысатынын растады, соның ішінде 104 ел өздерінің комиссарларын тағайындады. 94 келісімге қол қойылып, 75 мемлекет ұлттық күнін өткізу үшін нақты датаны алдын ала белгіледі, – деді А.Есімов.
Кеңес барысында Нұрсұлтан Назарбаевқа арнаулы халықаралық комиссия іріктеп алған энергетика саласындағы үздік 24 жобаға қатысты шешім жөнінде мәлімделді. Бұл жобалар көрменің арнаулы павильонында ұсынылатыны атап өтілді.
– Екі жылда аса ауқымды жұмыс атқарылды. Енді бұл нысандарды жабдықтап, тиісті кадрларды даярлауымыз қажет. Бұл – басты міндет, біз оны бақылауда ұстайтын боламыз, – деді Мемлекет басшысы.
Қазақстан Президенті кеңес қорытындысы бойынша Премьер-Министрге «Астана ЭКСПО-2017» ұлттық компаниясы» акционерлік қоғамымен және Астана қаласы әкімдігімен бірлесіп, халықаралық мамандандырылған көрме аяқталғаннан кейін оның нысандарын әрі қарай пайдалану мәселесін пысықтауды тапсырды.


///Мемлекет басшысы Д.Баландинді суға жүзу сайыстарында жеңіп алған алтын медалімен құттықтады.
«Сенің жарқын жеңісің қазақстандықтарға зор қуаныш сыйлады. Даңқты қарсыластармен жанкешті және қиын сайыста жеңіп алған алтын медаль – сенің жоғары шеберлігіңнің, мақсатқа талпынуыңның, ерік күшің мен қайрат-жігеріңнің көрсеткіші. Сенің теңдессіз табысың Қазақстан спортының шежіресінде мәңгілік қалады», – делінген жеделхатта.
Қазақстан Президенті спортшының келешекте жаңа белестерді бағындыруына тілектестік білдірді.
///Мемлекет басшысына металды мырыш, тазартылған қорғасын, алтын мен күміс, катодты мыс сияқты шығарылатын өнімдердің тізімі ұсынылды. Зауыттың өндірістік қуаты жылына 305 мың тонна мырыш, 168 мың тонна қорғасын, 70 мың тонна мыс, 47 тонна алтын және 1440 тонна күміс өндіруге қауқарлы.
Қасым-Жомарт Тоқаев еңбек ұжымымен әңгімелесу барысында «Қазцинк» жауапкершілігі шектеулі серіктестігінің Қазақстан түсті металлургиясының флагманы және ірі экспорттаушысы екенін атап өтті.
– Сіздердің кәсіпорындарыңыз Өскемен мен бүкіл Шығыс Қазақстан облысының бюджетін қалыптастыруға және әлеуметтік саласын дамытуға зор үлес қосып келеді. «Қазцинк» өз жұмысшыларына көмектесіп қана қоймай, сондай-ақ, қоғам үшін маңызды жобаларды жүзеге асыруға атсалысады. Бұл – бизнестің жоғары әлеуметтік жауапкершілігінің және өңірдің барлық тұрғындары үшін қолайлы орта қалыптастыруға деген ниетінің дәлелі, – деді Қазақстан Президенті.
Кездесу соңында Мемлекет басшысы «Қазцинк» жауапкершілігі шектеулі серіктестігінің еңбек ұжымына бақ-береке және табыс тіледі. 





///Мемлекет басшылары келіссөздер барысында екіжақты іс-қимылдың қазіргі ахуалын, сондай-ақ бірқатар басымдығы бар бағыттар бойынша Қазақстан-Түркия стратегиялық серіктестігін нығайту перспективаларын талқылады.
Бұдан бөлек, тараптар халықаралық және өңірлік күн тәртібіндегі мейлінше өзекті мәселелер жөнінде пікір алмасты.
Қазақстан Президенті Р.Ердоғанға қонақжайлығы үшін алғыс айтты.




/// 
Іс-шараға сондай-ақ Әзербайжан Республикасының Президенті И.Әлиев, Армения Республикасының Президенті С.Саргсян, Беларусь Республикасының Президенті А.Лукашенко, Қырғыз Республикасының Президенті А.Атамбаев, Ресей Федерациясының Президенті В.Путин, Тәжікстан Республикасының Президенті Э.Рахмон, Өзбекстан Республикасының Президенті И.Кәрімов, Түрікменстан Министрлер кабинеті төрағасының орынбасары С.Сатлыков, Молдова Республикасының сыртқы істер және еуропалық интеграция министрінің орынбасары А.Галбур қатысты.
Отырысты ашқан Қазақстан Президенті Кеңеске қатысушылар атынан А.Лукашенконы өткен сайлаудағы жеңісімен, сондай-ақ А.Атамбаевты Қырғызстанда парламенттік сайлаудың табысты өтуімен құттықтады.
Нұрсұлтан Назарбаев Қазақстан ТМД құрылғалы бері елдеріміздің арасындағы көпжақты ынтымақтастықты жандандыруды, іс-қимылдың негізгі бағыттары бойынша интеграцияны тереңдете түсуді дәйектілікпен жақтап келе жатқанын  айтты.
ТМД  – бұрынғы кеңестік кеңістіктегі 11 мемлекетті біріктіретін бірегей құрылым. Біздің өңірде оған балама жоқ. Біз мұндай кездесулер аясында халықаралық саясаттың ең маңызды проблемалары бойынша сенімді ыңғайда пікір алмасып, көпжақты ынтымақтастығымыздың кез келген мәселесін талқылай аламыз. Біздің бүгінгі іс-шарамыз ТМД-ны дамыту ісіне өз үлесін қосатынына сенімдімін, – деді Мемлекет басшысы.
Қазақстан Президенті сондай-ақ 17 мәселе қаралатын бүгінгі отырыстың күн тәртібі тығыз  екенін айтты.  
Мәселелердің елеулі бөлігі қауіпсіздік және құқық тәртібін қамтамасыз етуге арналған, халықаралық шарттар топтамасына қол қою, бағдарламалық құжаттарды бекіту, сондай-ақ ТМД-ға мүше мемлекеттер басшыларының халықаралық терроризмге қарсы күреске және БҰҰ-ның 70 жылдығына арналған мәлімдемелерін қабылдау жоспарланған. Ұсынылған құжаттардың іс жүзіндегі  мәні зор және оларды қабылдау елдеріміздің ынтымақтастығын нығайта түсуге ықпал ететін болады, – деді Елбасы. 



/// 
Нұрсұлтан Назарбаев Башқұртстан Республикасының Уфа қаласына БРИКС ұйымы лидерлерінің кездесуі аясындағы іс-шараларға және ШЫҰ-ға мүше мемлекеттер басшылары кеңесінің отырысына қатысу үшін келді.
Сондай-ақ сапар аясында бірқатар екіжақты кездесулер өткізу жоспарланған.
///Кездесуде Ө.Айтбаев Қазақстан Президентіне «Қазақ тiлi» халықаралық қоғамының жұмысы туралы баяндап, мемлекеттің қазақ тілін қолдау саласындағы маңызды рөлін атап өтті.
Нұрсұлтан Назарбаев мемлекеттік тілді дамытуға қосқан зор үлесі үшін Ө.Айтбаевқа алғыс айтты.


/// 
Кездесу барысында Нұрсұлтан Назарбаев пен Мохаммад Гани екіжақты ынтымақтастықтың саяси, сауда-экономикалық және мәдени-гуманитарлық, өзге де салалардағы қазіргі ахуалы мен келешегін талқылады.
Сондай-ақ тараптар екі елдің өңірлік және халықаралық ұйымдар аясындағы өзара іс-қимылының мәселелерін қарастырды. Бұдан бөлек, халықаралық күн тәртібіндегі мейлінше өзекті жайттар әңгімеге арқау болды.
Қазақстан Президенті соңғы жылдары Ауғанстан күрделі жолдан өткеніне тоқталды.
Көршілес әрі бауырлас ел ретінде сіздер үшін біз шын көңілмен уайымдаймыз. Біздің елдеріміз бір өңірде орналасқан және тарихи тұрғыдан халықтарымыз аралас-құралас болып, сауда жасасқан, саяси байланыстар орнатқан. Өкінішке қарай соның барлығы тоқтап қалды, алайда Ауғанстанда қазір қайтадан тыныштық орнай бастағаны қуантады, – деді Нұрсұлтан Назарбаев.
Қазақстан Президенті Ауғанстанның дамуындағы оң өзгерістерге назар аударды.
Барлық халықаралық саммиттерде мен Ауғанстанды қолдап сөйледім. Сіздің сайлануыңызбен бірге Ұлттық бірлік үкіметін құру аяқталды. Сондай-ақ НАТО әскерін алып кету ісі де тәмамдалды, Сіз оппозициямен арада келіссөздерді бастадыңыз. Біз бұл қадамдарды құптаймыз және Сізді қолдауға әзірміз, – деді Мемлекет басшысы.
Нұрсұлтан Назарбаев Қазақстанның Ауғанстанға мүмкіндігінше, әсіресе  гуманитарлық көмек жіберу, мектептер, ауруханалар және жолдар салу арқылы жәрдемдескенін еске салды.
Мен ең бастысы жас мамандарды тәрбиелеу деп санаймын. Біз Ауғанстанның жас азаматтарын даярлауға, оларға мамандық беруге  міндеттеме алдық. Студенттердің алғашқы тобы оралып та үлгерді, Сіздің еліңізде жұмыс жасап жатыр. Біз Кабулдан елшілік аштық және экономикада мен саясатта мүмкіндігінше ынтымақтастығымызды арттыруға әзірміз, – деді Қазақстан  Президенті.
М.Гани өз кезегінде еліміздің ауған студенттерін оқытуға көрсетіп отырған көмегі, сондай-ақ Ауғанстандағы табиғи апаттар кезінде жасалған елеулі қолдау үшін алғыс айтты.
Бұдан бөлек, М.Гани кездесу барысында Қазақстан Президентіне «Гази Аманулла Хан» медалін тапсырды. 

///
	

	Қазақстан Президенті балалардың функционалды сауаттылығы мен шығармашылық қабілетін дамытумен қатар, қосымша білім беруге бағытталған Шығармашылық сарайдың жұмысымен танысты.

	Оқушылардың шығармашылық сарайын аралау кезінде Мемлекет басшысына балалардың математикалық модельдеу, экономика, экология, физика және өзге де саладағы ғылыми жобалары да таныстырылды.

	Нұрсұлтан Назарбаев оқушыларға зор денсаулық және оқуда толағай табыс тіледі, сондай-ақ Шығармашылық сарайға жайлы жабдықталған автобус сыйлады.

	Жалпы, Шығармашылық сарайда көркем-эстетика, сәндік-қолданбалы, техникалық және экологиялық-биологиялық, әлеуметтік-педагогикалық, дене шынықтыру-спорттық салалармен қатар, бірнеше бағыт бойынша  2500-ден астам бала білім алады, сондай-ақ олар қазақстандық патриотизм рухында тәрбиеленеді.         

	

/// 
Нұрсұлтан Назарбаев Башқұртстан Республикасының Уфа қаласына БРИКС ұйымы лидерлерінің кездесуі аясындағы іс-шараларға және ШЫҰ-ға мүше мемлекеттер басшылары кеңесінің отырысына қатысу үшін келді.
Сондай-ақ сапар аясында бірқатар екіжақты кездесулер өткізу жоспарланған.
///Мемлекет басшылары достыққа, тату көршілікке және стратегиялық серіктестікке негізделген қазақ-түрікмен қатынастарының мызғымас сипатын нақтылап, екіжақты ықпалдастықтың ауқымды мәселелерін талқылады.
Гурбангулы Бердімұхамедов жан-жақты ынтымақтастыққа тың серпін беру мақсатымен Қасым-Жомарт Тоқаевты биыл Түрікменстанға ресми сапармен келуге шақырды. Аталған сапар аясында бірқатар маңызды келісімдерге қол қойылмақ.
Мемлекет басшысы шақыруды қабыл алды және биыл күзде Ашхабадта өтетін VI Каспий саммитіне қатысуға дайын екенін жеткізді.
Сонымен қатар тараптар өңірлік ықпалдастықты жандандыруға, Орталық Азиядағы тұрақтылық пен қауіпсіздікті қамтамасыз етуге қатысты алдағы ұжымдық шаралар жайында пікір алмасты.
Қасым-Жомарт Тоқаев Орталық Азия мемлекеттері басшыларының кезекті консультативтік кездесуін Түрікменстанда өткізу жөніндегі Гурбангулы Бердімұхамедовтің ұсынысын қолдады.
Қасым-Жомарт Тоқаев Гурбангулы Бердімұхамедовті туған күнімен құттықтап, оның бауырлас Түрікменстанды өркендету жолындағы аса жауапты мемлекеттік қызметіне табыс тіледі. 
/// 
Тараптар Қазақстан мен Ұлыбритания арасындағы инвестициялық ынтымақтастықтың келешегіне қатысты ойларымен бөлісті. Нұрсұлтан Назарбаев сондай-ақ Астанада құру жоспарланып отырған халықаралық қаржы орталығы туралы айтты және серіктестік қарым-қатынастарды бұдан әрі нығайтуға мүдделілік танытты.
Д.Ротшильд өз сөзінде Қазақстанның Орталық Азия өңіріндегі қаржылық хаб мәртебесін алу үшін жақсы перспективалары бар екенін атап өтті. 

/// 
Қазақстан Президенті Қ.Шаршеновтың мезгілсіз қазасы туралы қаралы хабарды өзінің зор күйзеліспен қабылдағанын және шын ниетімен көңіл айтатынын жеткізді.  
///Елбасы Нұрсұлтан Назарбаев «Бір белдеу, бір жол» екінші халықаралық ынтымақтастық форумының сессиясында сөйлеген сөзінде қазіргі заманғы жаһандық сын-қатерлерге төтеп берудің жолдары туралы айтты.  
Елбасы кибер қауіпсіздік пен қолданыстағы коммуникацияның қауіпсіздігін қамтамасыз етудің өзектілігін және өңіраралық деңгейдегі бәсекенің арта түскенін атап өтті.
– Дамуды және қауіпсіздікті қамтамасыз ететін жаһандық институттардың тиімділігіне қатысты сұрақтар туындауда. Экономика саласында «сауда теке-тіресі мен санкциялық соғыстар» пайда болды. Бүкіл әлем бойынша порттар мен әуежайлардың терминалдары арқылы жөнелтілетін жүктер кідіре бастады. Түптеп келгенде, бұл әлем экономикасының даму қарқынын бәсеңдетіп, халықтың, әсіресе, дамушы елдер тұрғындарының жағдайын нашарлатады, – деді Нұрсұлтан Назарбаев.
Елбасы әлемдік қоғамдастықты адамзаттың жаһандық проблемаларын шешу үшін жұмылуға шақырды.  
– Алып құрлығымыздың дәл ортасында орналасқан Қазақстан Еуразияда тығыз серіктестік орнатуды әрдайым қолдайды. Біздің сыртқы саяси доктринамыз көп жақты ынтымақтастықты және бірлесе дамуды, сенім мен қауіпсіздікті нығайтуды көздейді. Біз бүкіл әлемге халықаралық күн тәртібіндегі ең күрделі мәселелерді талқылау бойынша да үлгі көрсете алдық, – деді Нұрсұлтан Назарбаев.         
Қазақстанның Тұңғыш Президенті еліміздің ядролық қарусыздану және жаппай қырып жоятын қарудың таралуын болдырмау ісіндегі жетістіктеріне тоқталды.
– Біз геосаясат пен геоэкономикада кейінге қалдыруға болмайтын міндеттерді шешуге септігін тигізетін жаһандық архитектураны қалыптастыру ісіне алдағы уақытта да атсалыса береміз. Менің ойымша, мұны «Үш Д» жаңа ахуалын қалыптастыру арқылы жүзеге асыруға болады. Мұны «Үш диалог» жүргізу қажеттігі деп түсінген жөн. Біріншісі жаһандық деңгейді қамтиды. Бұл – АҚШ, Ресей, Қытай және Еуропа одағы арасындағы диалог, – деді Елбасы.
Нұрсұлтан Назарбаев екінші диалогтың Еуразия деңгейінде қажеттігін атап өтті. Ондағы мақсат – Азиядағы өзара іс-қимыл және сенім шаралары жөніндегі кеңес пен Еуропадағы қауіпсіздік және ынтымақтастық ұйымының әлеуетін біріктіру.
– Үшінші диалог – бұл Еуразия экономикалық одағы, Еуропа одағы, Шанхай ынтымақтастық ұйымы және Оңтүстік Шығыс Азия елдері қауымдастығы арасындағы жүйелі экономикалық диалог. Осындай форматтағы экономикалық кооперацияны дамыту арқылы, біріншіден, елдеріміздің дамуына және азаматтарымыздың әл-ауқатының артуына зор серпін береміз. Екіншіден, экономиканы әртараптандырудың жаңа көздерін ашуға, бәсекеге қабілеттілікті нығайтуға, бизнес ахуалын жақсартуға және мемлекеттердің инвестициялық тартымдылығын арттыруға жағдай жасалады. Үшіншіден, Үлкен Еуразияның жаһандық рөлін арттыруға мүмкіндік туындайды, – деді Қазақстанның Тұңғыш Президенті.
Соңында, Елбасы аталған үш диалогтың басталуы форумға қатысушылардың барлығының мүдделеріне сай келетінін атап өтіп, біріккен Еуразияның жарқын болашағы үшін өзара байланыстар орнатудың қажеттілігі туралы айтты.








///Швейцарияның іскерлік топтар өкілдерімен өткен кездесуден кейін Мемлекет басшысы бірқатар компанияның жетекшілерімен жеке-жеке кездесу өткізді.

Stadler Rail AG холдингі директорлар кеңесінің төрағасы Петер Шпулермен өткен кездесуде көлік саласындағы инвестициялық жобаларды жүзеге асырудың перспективалары, сондай-ақ, Қазақстан-Швейцария іскерлік кеңесінің кезекті отырысын өткізуге байланысты мәселелер талқыланды.

Glencore International AG компаниясының бас директоры Айван Глазенберг Қасым-Жомарт Тоқаевқа «Қазмырыш» ЖШС-ін одан әрі дамыту жөніндегі компанияның жоспарлары, соның ішінде, Жәйрем кен байыту комбинатындағы полиметалл рудаларын өңдейтін зауыттың құрылысы туралы мәлімет берді.
Мемлекет басшысы Шығыс Қазақстан облысындағы экологиялық ахуалды жақсарту үшін озық технологияларды енгізудің маңызды екенін айтты.
Қасым-Жомарт Тоқаев жақын арада қызметінен кететін Айван Глазенбергке Қазақстанның тау-кен саласын дамытуға қосқан үлесі үшін ризашылығын білдірді және кездесуге қатысып отырған Гэри Нэйглге табыс тіледі. Гэри Нэйгл Айван Глазенбергтің орнына компанияны басқарады.

F.Hoffmann-La Roche AG фармацевтикалық компаниясының басқарма төрағасы Кристоф Францпен кездесу кезінде бірлескен жобаларды жүзеге асыру мүмкіндіктері, соның ішінде, COVID-19 індетін және басқа да әртүрлі ауруларды зерттеу жөніндегі ғылыми-зерттеу лабораториясын ашу мәселесі сөз болды.  
///Нұрсұлтан Назарбаев екіжақты ынтымақтастықтың, сондай-ақ, өңірлік және халықаралық күн тәртібінің мәселелері қаралған кездесулердің жемісті өткеніне тоқталды.
Түркия – Қазақстанның ең жақын әрі сенімді саяси және экономикалық әріптестерінің бірі. Бүгінде ортақ тарих пен рухани мұраға негізделген қарым-қатынасымыз өрістей түсуде. Байланыстарымыз бірте-бірте ілгерілеп, қазір стратегиялық сипатқа ие болып отыр. Қазақстан бауырлас түрік халқына үнемі толық қолдау көрсетеді және әрқашан қол ұшын беруге дайын. Бұл сапар екі елдің қарым-қатынастарын одан әрі нығайта түсуге септігін тигізеді деп сенемін, – деді Қазақстан Президенті.
Мемлекет басшысы келіссөздер барысында сауда-экономикалық және инвестициялық салалардағы өзара іс-қимыл бойынша бірқатар уағдаластыққа қол жеткізілгенін де атап өтті.
–  Қазір елімізде түрік капиталының қатысуымен 1600-ден астам кәсіпорын жұмыс істейді. Түрік бизнесінің өкілдері жаңа елордамыздың құрылысына белсене атсалысты. Түрік компаниясының өкілдері бүгінге дейін елімізде 20 миллиард доллар көлемінде мердігерлік жұмыстар атқарып, 460 нысан пайдалануға берілді. Елдеріміздің арасындағы тауар айналымы өткен жылы 2 миллиард  долларды құрады, – деді Нұрсұлтан Назарбаев.
Сонымен қатар, Қазақстан Президенті Р.Ердоғанның өткен жылғы Астанаға сапары аясында қабылданған «Жаңа синергия» бірлескен экономикалық бағдарламасының маңыздылығына тоқталды.
– Біздің міндетіміз – өзара тауар айналымын 10 миллиард долларға жеткізу. Бағдарлама аясында жалпы құны шамамен 813 миллион долларды құрайтын 20 инвестициялық жобаны іске асыру қарастырылған. Түркияның инфрақұрылымы дамыған маңызды транзиттік ел екенін ескеріп, мен бауырлас түрік халқын «Нұрлы Жол» бағдарламасын жүзеге асыруға атсалысуға шақырдым. Осыған орай, Қазақстан-Түркия индустриялық аймақтарын құру жұмыстары аса маңызды. Бұл қадамдар екі елдің экономикалық әлеуетінің әрі қарай дамуына серпін береді, – деп атап өтті Мемлекет басшысы.
Нұрсұлтан Назарбаев халықаралық тұрақтылықты қамтамасыз ету мәселесі бойынша жаппай күш жұмылдырудың маңыздылығына да назар аударып, біздің еліміздің Біріккен Ұлттар Ұйымының Қауіпсіздік Кеңесінің 2017-2018 жылдардағы тұрақты емес мүшелігіне өтуіне қолдау көрсеткені үшін Түркияға алғыс айтты.
– Жаһандық сын-сынақтар мен қауіп-қатерлер арта түскен алмағайып заманда Қазақстан мен Түркия  әлемдік қауіпсіздік пен тұрақтылықты қамтамасыз ету үшін күш жұмылдыруға дайын. Осы орайда біз ХХІ ғасырдың басты кеселі – терроризмге қарсы үзілді-кесілді тойтарыс беруге келістік. Елдеріміздің арасындағы әскери және әскери-техникалық саладағы ынтымақтастық орнықты дамуда, – деді Мемлекет басшысы.
Қазақстан Президенті мәдени-гуманитарлық саладағы екіжақты ынтымақтастық үнемі ілгерілеп келе жатқанын атап өтті.
– Келесі жылы Астанада «Болашақ энергиясы» тақырыбымен «ЭКСПО-2017» халықаралық көрмесі өтеді. Бұл ауқымды шара баламалы энергетика саласындағы инновация мәселесіне арналған. Мен бүгін Түркия басшылығын, бизнес өкілдерін және бауырлас түрік халқын осы шараға қатысуға шақырдым, – деді Нұрсұлтан Назарбаев.
Қазақстан Президенті сөзінің соңында Қазақстан-Түркия қарым-қатынастарының әрі қарай нығайтудың әлеуеті зор екеніне тоқталды.
Сондай-ақ, біздің республикамыздағы қазақ-түрік лицейлерінің жұмысына қатысты мәселе де қаралып, тараптар өзара түсіністік тапты.
Р.Ердоған Қазақстан Президентіне Түркия мен Ресейдің қарым-қатынасын қалыпқа келтіруге күш салғаны және тарихы сапары үшін тағы да алғыс айтып, түрік халқы үшін күрделі болып отырған кезеңде мұндай қолдаудың дер кезінде көрсетіліп отырғанына тоқталды. Сонымен қатар ол Нұрсұлтан Назарбаев Түркиядағы әскери төңкеріс жасау әрекетінен кейін бұл елге келген алғашқы мемлекет басшысы екенін атап өтті.
 
 
 


///Комиссия отырысын ашқан Мемлекеттік хатшы Қазақстан Президентінің ғылымды қажет ететін экономика қалыптастыру үшін қажетті ауыл шаруашылығындағы, медицинадағы, әуе-ғарыш индустриясындағы, көлік саласындағы жаңа технологиялар сынды перспективалы бағыттарды айқындап бергенін атап өтті.
Сонымен қатар, Г. Әбдіқалықова бүгінде барша әлемде технологиялардың қарқынды дамып, экономиканың жаңа салаларының пайда болып, білікті мамандар үшін жаһандық бәсеке жүріп жатқанын айтты. «Қазақстан-2050» стратегиясын іске асыру барысында ел алдында ұлттың бәсекеге қабілеттігін арттыру міндеті тұр. Осыған байланысты, Мемлекеттік хатшы «Болашақ» президенттік стипендиясының маңызды рөлін атап өтті.
Комиссия жұмысының аясында шетелде кадрларды даярлау деңгейлері арасындағы (магистратура, докторантура, тағылымдама және т.б.) ережелерді саралау мәселелері қарастырылды.
Комиссияның шешімімен магистратура мен докторантурада оқитын, әлемнің жетекші ғылыми және өндірістік орталықтарында тағылымдамадан өтуге жолданатын 176 үміткерге стипендия тағайындалды.
Отырысты қорытындылай келе, Г. Әбдіқалықова «Болашақ» халықаралық стипендиясын іске асыру тетіктерін одан әрі жетілдіру және оның тиімділігін арттыру жөнінде бірқатар нақты тапсырма берді.
/// 
Кездесу барысында К.Мәсімов Мемлекет басшысына елдің әлеуметтік-экономикалық дамуы және негізгі мемлекеттік бағдарламалардың жүзеге асырылу барысы туралы баяндады.
Елбасы бүгінде республика экономикасы күрделі режімде жұмыс істеп жатқанына назар аударды.
Энергия тасымалдаушы өнімдер бағасының төмендеуі себепті ел бюджетіне түсетін кірістер 40 пайызға қысқарды. Сонымен қатар, өзге экспорттық тауарлардың негізгі түрлерінің, соның ішінде қара және түсті металдардың, көмірдің бағасы төмендеді. Бұл ретте ауыл шаруашылығы аздаған өсімді қамтамасыз етіп отыр, ал өнеркәсіптік кәсіпорындар, соның ішінде машина жасау саласындағы кәсіпорындар өндірісті азайтты,  – деді Қазақстан Президенті.
Мемлекет басшысы әлемдік нарықтағы күрделі ахуалға қатысты тұжырымдар Қытайда, АҚШ-та өткен, сондай-ақ Ресей басшылығымен болған келіссөздердің негізінде жасалып отырғанына назар аударды.
Әлемдегі, соның ішінде Еуропа мен Шығыс Азиядағы экономиканың ахуалын ескере отырып, жағдайдың жуық арада жақсаруын болжау мүмкін емес. Халқымыз қалыптасқан жағдайды білуі тиіс, кәсіпорындарымыздың кірісі азайып, табыстың төмендеуі және жұмыс орындарының қысқаруы ықтимал. 2007-2009 жылдардағыдан да күшті, нағыз дағдарыс дендеп келеді. Осыған байланысты Үкіметке талдау жасауды, дағдарысқа қарсы жұмыстардың жоспарын әзірлеуді, қажетті шараларды белгілеп, оны халыққа жеткізуді тапсырамын, – деді Мемлекет басшысы.
Қазақстан Президенті мемлекет азаматтардың әлеуметтік көңіл-күйінің төмендеуіне жол бермейтінін тағы да қадап айтты.
 «Нұрлы жол» бағдарламасы еңбекпен қамту бағдарламасын толықтыруға, кәсіптік-техникалық білім арқылы жаңа мамандық алу мүмкіндігін кеңейтуге жағдай жасайды. Осылайша жұрт қажет болған жағдайда өз кәсіпорнында жаңа мамандық ала алатын болады. Сонымен қатар, бізде халықтың әлеуметтік әлсіз топтарын қолдау бағдарламасы дайын болуы тиіс, – деді Нұрсұлтан Назарбаев.
Мемлекет басшысы өнеркәсіптік кәсіпорындардың көрсеткішін арттырудың, салынып қойған нысандардың қуатын пайдаланудың маңыздылығын атап өтті.
Кәсіпорындар мемлекет қаражатпен қамтамасыз етеді деп күтпеуі тиіс. Олай болмайды, Ұлттық қордың ақшасын жаңа нысандар құрылысына, сондай-ақ нашар жұмыс істейтін кәсіпорындарды қолдауға, субсидиялауға пайдалануға тыйым саламын. Бұл жағдайда қандай өндіріс тиімді, қайсысы тиімсіз жұмыс істейтіні бірден көрінеді. Сондай-ақ біз барынша тиімді менеджемент тарту үшін жекешелендіру жүргіземіз, – деді Қазақстан Президенті.
Кездесу қорытындысы бойынша Мемлекет басшысы бірқатар нақты тапсырма берді

/// 
Кездесуде металлургия саласындағы ынтымақтастықтың перспективалары талқыланды.  
Қазақстан Президенті әлемдік шикізат нарығындағы қазіргі өзгерістер салаға әсер ететініне назар аудара отырып, осыған байланысты компаниядан өндіріс қарқынын сақтау үшін зор күш-жігер талап етілетінін атап өтті.
Л.Миттал шетелдік инвесторларға қолайлы жағдай жасап отырғаны үшін Нұрсұлтан Назарбаевқа алғыс айтты.

///Кездесуге, сондай-ақ, әйгілі Қытай актерінің әріптестері мен шығармашылық ұжымының мүшелері қатысты.
Әңгімелесу барысында Нұрсұлтан Назарбаев Джеки Чанның әлемдік кинематографиядағы маңызды рөлін атап өтті.
– Өзіңіздей танымал тұлғамен жүздескеніме қуаныштымын. Сізді бүкіл әлем біледі, – деді Елбасы.   
Қытай актері алдағы шығармашылық жоспары және киноиндустрия саласындағы бірлескен жобаларды жүзеге асыру жолдары туралы ой бөлісті. 
Қазақстан Республикасының Тұңғыш Президенті – Елбасының
Баспасөз қызметі   





///Беларусь тарапының бастамасы бойынша Президент Қасым-Жомарт Тоқаев Александр Лукашенкомен телефон арқылы сөйлесті.
Әңгімелесу барысында мемлекет басшылары Қазақстан мен Беларусь арасындағы көпжақты ынтымақтастықтың, стратегиялық серіктестік пен одақтастықтың қазіргі жағдайын және оны нығайтудың перспективаларын талқылады.
Тараптар өзара сауда-саттық көлемін арттыруға, машина жасау, ауыл шаруашылығы, көлік және басқа да салалардағы бірлескен жобаларды жүзеге асыруға мән бере отырып,  сауда-экономикалық ықпалдастық пен өндірістік кооперацияны жан-жақты жандандыруға ерекше назар аударды.
Бұдан бөлек Президенттер өңірдегі эпидемиологиялық ахуал,  сондай-ақ, екі ел халқын жаппай вакциналау үшін қабылданып жатқан шаралар жайында пікір алмасты. Осы ретте Мемлекет басшылары COVID-19 пандемиясының теріс салдарын еңсеру жөніндегі үйлесімді іс-қимылдарды жалғастыруға ниетті екенін нақтылады.
///Мемлекет басшылары келіссөздер барысында екіжақты іс-қимылдың қазіргі ахуалын, сондай-ақ бірқатар басымдығы бар бағыттар бойынша Қазақстан-Түркия стратегиялық серіктестігін нығайту перспективаларын талқылады.
Бұдан бөлек, тараптар халықаралық және өңірлік күн тәртібіндегі мейлінше өзекті мәселелер жөнінде пікір алмасты.
Қазақстан Президенті Р.Ердоғанға қонақжайлығы үшін алғыс айтты.




///Мемлекет басшысына металды мырыш, тазартылған қорғасын, алтын мен күміс, катодты мыс сияқты шығарылатын өнімдердің тізімі ұсынылды. Зауыттың өндірістік қуаты жылына 305 мың тонна мырыш, 168 мың тонна қорғасын, 70 мың тонна мыс, 47 тонна алтын және 1440 тонна күміс өндіруге қауқарлы.
Қасым-Жомарт Тоқаев еңбек ұжымымен әңгімелесу барысында «Қазцинк» жауапкершілігі шектеулі серіктестігінің Қазақстан түсті металлургиясының флагманы және ірі экспорттаушысы екенін атап өтті.
– Сіздердің кәсіпорындарыңыз Өскемен мен бүкіл Шығыс Қазақстан облысының бюджетін қалыптастыруға және әлеуметтік саласын дамытуға зор үлес қосып келеді. «Қазцинк» өз жұмысшыларына көмектесіп қана қоймай, сондай-ақ, қоғам үшін маңызды жобаларды жүзеге асыруға атсалысады. Бұл – бизнестің жоғары әлеуметтік жауапкершілігінің және өңірдің барлық тұрғындары үшін қолайлы орта қалыптастыруға деген ниетінің дәлелі, – деді Қазақстан Президенті.
Кездесу соңында Мемлекет басшысы «Қазцинк» жауапкершілігі шектеулі серіктестігінің еңбек ұжымына бақ-береке және табыс тіледі. 





///Кездесу алдында Мемлекет басшысы «Қазақстан электролиз зауыты» акционерлік қоғамының жұмысымен танысты. Қазақстан Президентіне кәсіпорынның өндірістік қуаты жылына 250 мың тонна алюминий шығаруға қауқарлы екені мәлімделді.
Қасым-Жомарт Тоқаев өз сөзінде Павлодар облысы еліміздің дамуына зор үлес қосып отырған ірі өндірістік өңірлердің бірі екенін атап өтті.
– Тәуелсіздік жылдары Ертіс өңірінің экономикалық әлеуеті едәуір нығайды. Сіздердің облыстарыңыз Қазақстанның өнеркәсіптік және энергетикалық флагмандарының біріне айналды. Елбасы ұсынған индустрияландыру бағдарламасының арқасында өңірде құны 988 миллиард теңге болатын 90 жоба жүзеге асырылды. Бұл жобалар жанармай-энергетикалық кешенін, мұнай-химия, металлургия және басқа да салаларды қамтиды, – Қазақстан Президенті.
Қасым-Жомарт Тоқаев облыс басшыларының назарын халықтың әл-ауқатын арттыруға байланысты мәселелерге аударды.
– Павлодар облысы ауылдарды ауызсумен қамтамасыз ету жөнінен еліміз бойынша көрсеткіші ең төмен өңірлердің бірі. Бұл мәселені жүйелі түрде жедел шешу керек. «Өңірлерді дамытудың 2020 жылға дейінгі» бағдарламасы аясында 2018 жылы сумен жабдықтау және су тарту жүйелерін жаңғырту үшін республикалық бюджеттен 2,7 миллиард теңге қаржы бөлінді. Үкімет пен әкімге әрбір бөлінген теңгеге қатаң бақылау жасауды тапсырамын. Сонда ғана халықты сумен қамтамасыз ету ісін уақтылы және тиімді шеше аламыз, – деді Мемлекет басшысы.
Қазақстан Президенті аталған өңір үшін экология мәселесі өзекті күйінде қалып отырғанын атап өтті.
– Біз ұлт денсаулығына, саламатты өмір салтын насихаттауға ерекше назар аударамыз. Алайда, кәсіпорындардың қалдықтарына бақылаудың жоқтығынан біздің өндірістік орталықтарымызда күрделі экологиялық ахуал қалыптасып отыр, – деді Қазақстан Президенті. 
Мемлекет басшысы облыс әкіміне Үкіметпен бірлесіп, Жастар жылы аясындағы Жол картасында қарастырылған шараларды жүзеге асыруды тапсырды.
– Бізге жұмыспен қамту саласындағы іс-қимылдарды жандандыру керек. Сондай-ақ, жұмыс күші көп аймақтардан көшіп келетін халықты қолдау шараларын күшейтуіміз қажет. Бүгінде облыстың жыл сайынғы жұмыс күшіне деген қажеттілігі 25 мыңнан астам адамға жетті. Мұны шешудің жолы – қолайлы инфрақұрылымдар, қолжетімді және жалға берілетін баспаналар құрылысы, – деді Қасым-Жомарт Тоқаев.  
Соңында Мемлекет басшысы өңірлерді дамыту және халықтың әл-ауқатын арттыру әрдайым ерекше бақылауда болатынын айтып, соттардың қызметі мен заң үстемдігін қамтамасыз ету мәселесіне айрықша тоқталды.
– Әділеттілік – қызметтік жағдайы мен әлеуметтік мәртебесіне қарамастан, барша азаматтың заң алдындағы тең болуы. Заңның үстемдік етуі дегеніміз осы. Бұл соттар қызметіне араласпауды көздейді. Дегенмен, кей кездері құқық бұзушылықтарға қатысты олардың шығарған үкімдері азаматтарымыз үшін оғаш және ақылға қонымсыз болып көрінеді, – деді Қазақстан Президенті.









///Мемлекет басшысы Қазақстан халқының және жеке өзінің атынан Никол Пашинянды өзі басқаратын «Гражданский договор» партиясының кезектен тыс өткен Парламент сайлауындағы жеңісімен құттықтады.
– Дауыс беру қорытындысы мемлекеттілікті, ұлттық бірлікті нығайтуға және елдегі ахуалды тұрақтандыруға бағытталған Сіздің саяси ұстанымыңызды халық қолдайтынын  айқын көрсетті, – делінген жеделхатта. 
Президент бірлескен белсенді күш-жігердің арқасында Қазақстан мен Армения арасындағы қарым-қатынастар екіжақты форматта да, Еуразиялық кеңістіктегі экономикалық интеграция аясында да нығая беретініне сенім білдірді.
Қасым-Жомарт Тоқаев Никол Пашинянның достас Арменияны өркендету жолындағы аса жауапты мемлекеттік қызметіне мол табыс тіледі.
///Мемлекет басшысы 1300 пәтерге арналған ЭКСПО қалашығын, «MEGA Silk Way» сауда-сауық орталығы ғимаратын, ЭКСПО офисін және «Энергия зерттеу орталығын» аралап көрді.
Сондай-ақ, Қазақстан Президенті Алжир, Қатар, Қытай, Малайзия, Үндістан елдерінің экспозициясы орналасатын халықаралық павильондармен танысты.
Соңында Елбасы кеңес өткізіп, онда «Астана ЭКСПО-2017» ұлттық компаниясы» акционерлік қоғамының басқарма төрағасының халықаралық көрмеге әзірлік барысы туралы баяндамасын тыңдады.
– Қазіргі уақытта 112 ел көрмеге қатысатынын растады, соның ішінде 104 ел өздерінің комиссарларын тағайындады. 94 келісімге қол қойылып, 75 мемлекет ұлттық күнін өткізу үшін нақты датаны алдын ала белгіледі, – деді А.Есімов.
Кеңес барысында Нұрсұлтан Назарбаевқа арнаулы халықаралық комиссия іріктеп алған энергетика саласындағы үздік 24 жобаға қатысты шешім жөнінде мәлімделді. Бұл жобалар көрменің арнаулы павильонында ұсынылатыны атап өтілді.
– Екі жылда аса ауқымды жұмыс атқарылды. Енді бұл нысандарды жабдықтап, тиісті кадрларды даярлауымыз қажет. Бұл – басты міндет, біз оны бақылауда ұстайтын боламыз, – деді Мемлекет басшысы.
Қазақстан Президенті кеңес қорытындысы бойынша Премьер-Министрге «Астана ЭКСПО-2017» ұлттық компаниясы» акционерлік қоғамымен және Астана қаласы әкімдігімен бірлесіп, халықаралық мамандандырылған көрме аяқталғаннан кейін оның нысандарын әрі қарай пайдалану мәселесін пысықтауды тапсырды.


///Мемлекет басшысы Белград қаласына келді. Сапар аясында Нұрсұлтан Назарбаев Сербия Президенті Томислав Николичпен шағын және кеңейтілген құрамда келіссөздер өткізеді. Оның қорытындысы бойынша бірқатар екіжақты құжаттарға қол қою көзделген.
Бұдан бөлек, Қазақстан Президентінің Сербияның Премьер-Министрі Александр Вучичпен, Сербия Патриархы Иринеймен кездесуі, сондай-ақ Белград қаласында Жамбыл Жабаевтың ескерткішін ашу салтанатты рәсіміне қатысуы жоспарланып отыр.


///Мемлекет басшысы Қазақстан халқының және жеке өзінің атынан Никол Пашинянды өзі басқаратын «Гражданский договор» партиясының кезектен тыс өткен Парламент сайлауындағы жеңісімен құттықтады.
– Дауыс беру қорытындысы мемлекеттілікті, ұлттық бірлікті нығайтуға және елдегі ахуалды тұрақтандыруға бағытталған Сіздің саяси ұстанымыңызды халық қолдайтынын  айқын көрсетті, – делінген жеделхатта. 
Президент бірлескен белсенді күш-жігердің арқасында Қазақстан мен Армения арасындағы қарым-қатынастар екіжақты форматта да, Еуразиялық кеңістіктегі экономикалық интеграция аясында да нығая беретініне сенім білдірді.
Қасым-Жомарт Тоқаев Никол Пашинянның достас Арменияны өркендету жолындағы аса жауапты мемлекеттік қызметіне мол табыс тіледі.
///Президент Қасым-Жомарт Тоқаев Қазақстан мен Беларусьтің сауда-экономикалық, ғылыми-техникалық, гуманитарлық салалардағы байланыстарын, сондай-ақ, интеграциялық бірлестіктер аясындағы ықпалдастығын оң бағалады. Қасым-Жомарт Тоқаев екі мемлекет басшыларының тығыз байланыс жасап тұратынын және жоғары деңгейде қол жеткізген уағдаластықтардың сәтті жүзеге асырылатынын ерекше атап өтті.
– Сіздің бұл сапарыңыздың бағдарламасы тығыз екен. Қостанай облысына бардыңыз. Бұл өнеркәсіп және ауыл шаруашылығы әлеуеті тұрғысынан өте маңызды аймақ. Нақты келісімдерге қол жеткізіліпті. Сенбі күні Президенттеріңіз Александр Лукашенкомен сөйлестім. Екі мемлекет арасындағы стратегиялық серіктестікті одан әрі дамыту мәселелері жөнінде пікір алмастық. Қазақстан үшін Беларусь, шын мәнінде, стратегиялық серіктес әрі одақтас ел. Ынтымақтастығымызды нығайтып, дамыта беру үшін барлық мүмкіндікті жасаймыз, – деді Қазақстан Президенті.

Қасым-Жомарт Тоқаев екіжақты келіссөздердің қорытындысы Қазақстан мен Беларусь қатынастарының көкжиегін одан әрі кеңейте беруге мүмкіндік беретініне сенім білдірді.  
– Әрине, бұл уағдаластықтар бір сәттік емес, сондықтан оған байыппен қарап, жүктелген міндеттемелерді орындауымыз керек. Яғни, бос сөзге малданбай, Сіздің тарапыңыздан және үкіметтер деңгейіндегі келіссөздер барысында айтылған барлық мәселені нақты шешу қажет, – деді Мемлекет басшысы.

Беларусь Премьер-Министрі Роман Головченко Александр Лукашенконың сәлемін жеткізді және екі елдің сауда-экономикалық байланыстарының перспективаларына егжей-тегжейлі тоқталды.
– Біз әрдайым одақтас әрі серіктес елміз. Адами фактор – іскерлік қатынастарды дамыту үшін аса маңызды. Сондықтан пандемиядан кейінгі кезеңде сауда-экономикалық ынтымақтастығымыздың қарқынды дамитынына сенімдіміз. Беларусьтің Қазақстанға, ал Қазақстанның Беларуське шығаратын экспорты жылдам артып келеді. Бұл Қазақстан үшін өте жақсы фактор болып табылады, – деді Роман Головченко.

 

///Мемлекет басшысы оқушылармен және мұғалімдермен әңгімелесу барысында бүкіл еліміз бойынша құрылған Назарбаев зияткерлік мектептерінің желісі оқытуға және дамытуға зор мүмкіндіктер беретінін айтты.
Мемлекет басшысы «БҰҰ моделі» клубының жұмысымен танысып, роботты техникаға байланысты өткізіліп жатқан жарысқа барды. Қазақстан Президентіне химия-биология бағыты бойынша оқытатын оқу орнының материалдық-техникалық базасының жағдайы, заманауи мультимедиалық құралдармен жабдықталуы жөнінде мәлімет берілді. 






///Келіссөздер барысында өзара мүдделілік қалыптасқан бірқатар бағыттар бойынша перспективалы жобалардың іске асырылу мәселелері қарастырылды.
Тараптар екіжақты ынтымақтастықтың түрлі салалардағы дамуында ілгерілеушіліктің, сондай-ақ оның аясын кеңейте түсу үшін зор әлеуеттің бар екенін атап өтті.
***
Келіссөздер қорытындысы бойынша төмендегідей құжаттарға қол қойылды:
– Қазақстан Республикасы Президенті мен Сербия Республикасы Президентінің бірлескен мәлімдемесі;
– Қазақстан Республикасы мен Сербия Республикасы арасындағы ұстап беру беру туралы шарт;
– Қазақстан Республикасы мен Сербия Республикасы арасындағы сотталған адамдарды беру туралы шарт;
– Қазақстан Республикасы мен Сербия Республикасы арасындағы қылмыстық істер бойынша құқықтық көмек көрсету туралы шарт;
– Сербия Республикасының ЭКСПО-2017 халықаралық мамандандырылған көрмесіне қатысуы туралы шарт;
– Алматы облысының әкімдігі мен Воеводина автономиялық аймағының үкіметі арасындағы ынтымақтастық туралы келісім.

///Мемлекет басшысы Анкараға келді. Елбасы мұнда Түркия Президенті Р.Ердоғанмен келіссөздер өткізеді. 
///Қазақстан Президенті «бір терезе» қағидаты бойынша жастарға қызмет көрсететін республикадағы алғашқы мекемеге – Павлодар қаласындағы Жастар бастамаларын дамыту орталығына барды.
Бұл орталық аймақ жастарына жұмысқа орналасу, мемлекеттік тұрғын-үй бағдарламаларына қатысу, кәсіпкерлікті дамыту мәселелері бойынша ақпараттық-консультациялық көмек көрсетеді. Жастарды құқықтық, психологиялық тұрғыдан қолдау және кәсіби бағдар беру – орталық жұмысының негізгі бағыттарының бірі. Мұнда айына 2 мыңнан астам адамға қызмет көрсетіледі.  
Қасым-Жомарт Тоқаев жастарға айтқан сөзінде Тәуелсіздіктің алғашқы күндерінен бастап Елбасының өскелең ұрпаққа ерекше көңіл бөлгенін атап өтті. Мемлекет басшысы жастардың барлық бастамаларына қолдау көрсете беретінін жеткізді. 
 




/// 
Кездесу барысында фармацевтика саласындағы ынтымақтастықты дамыту мәселелері талқыланды.
Елбасы компанияның Қазақстандағы қазіргі жұмысының мемлекетіміз үшін елеулі маңызы бар екенін айтты.
С.Дарваза өз сөзінде республикамызда фармацетика саласын дамытудың әлеуеті зор екеніне назар аударды. 

///Шетелдік инвесторлар кеңесінің 34-отырысы аясында Қасым-Жомарт Тоқаев шикізат тауарларының саудасы бойынша әлемдегі ірі кәсіпорындардың бірі, Glencore компаниясының бас директоры Гэри Нейглмен кездесу өткізді.
Кездесуде экономиканы көміртегінен арылтудың өзекті мәселелері, компанияның Қазақстан тау-кен-металлургия және энергетика салаларындағы жұмысының жекелеген аспектілері талқыланды.
Мемлекет басшысы экологиялық нормаларды сақтаудың, өндіріске озық технологияларды енгізудің маңызды екеніне баса мән берді.
Бас директор Гэри Нейгл  Президентке Glencore компаниясының Қазақстандағы жұмысының нәтижелері мен алдағы жоспары туралы айтты.
/// 
Брифинг барысында Елбасы Қазақстан тарапына сапар аясында айрықша жоғары құрмет көрсетіліп отырғанын айтты. Нұрсұлтан Назарбаев сондай-ақ Біріккен Корольдік екіжақты қарым-қатынастар дамуының осы кезеңінде Қазақстанға 12 миллиард доллар инвестиция салғанын, қазір елімізде британ капиталының қатысы бар 500 компания жұмыс істейтінін атап өтті.
Осы жаңа ғана Қазақстан-Британия бизнес-форумы аяқталды. Кешке қарай Британия бизнесінің «капитандарымен» кездесу өтеді. Бұл біздің ел үшін аса маңызды деп ойлаймын. Іскер топтарымыз құны 5 миллиард доллар болатын келісімшарттар мен меморандумдар жасасты. Бұл жобалардың барлығы Қазақстанның шикізаттық секторын дамытуға ғана бағытталып отырған жоқ, – деді Қазақстан Президенті.
Сонымен қатар, Мемлекет басшысы сапар барысында қол қойылған келісімдер мазмұнына тоқталып, бұл құжаттардың болашақтағы дамуға бағытталғанын айтты. Соның ішінде газ, энергетика, мұнай химиясы және фармацевтика салаларындағы бірлескен жобалар атап көрсетілді. Нұрсұлтан Назарбаев Британия тарапымен Астана және Лондон арасында қосымша әуе рейсін ашу туралы келісім жасалғанына назар аударды.
Мемлекет басшысы келіссөздер барысында күн тәртібіндегі халықаралық мәселелер, соның ішінде Украина мен Таяу Шығыстағы ахуал қарастырылғанын да атап өтті. 
///Мемлекет басшысы ауыр атлетика сайысында алтын медаль иеленген Н.Рахимовты құттықтады.  
«Қазақстандықтар сенің өнеріңді зор қызығушылықпен және үлкен үмітпен тамашалады. Сен олардың үмітін толық ақтадың. Жоғары спорттық шеберлігің, жанкештілігің мен асқан ерік-жігерің саған қиын сайыста мықты қарсыластарды жеңіп шығып, Қазақстанның олимпиадалық командасына алғашқы алтын медальді әперуге көмектесті. Сенің жеңісің елдің жас спортшылары үшін лайықты үлгі болары анық», – делінген жеделхатта.
Нұрсұлтан Назарбаев спортшыға жаңа жеңіс пен жетістіктер тіледі. 
///Кездесуде химия өнеркәсібі саласындағы бірлескен бірқатар инвестициялық жобаны Қазақстанда жүзеге асыру перспективалары талқыланды.
Роберт Юксель Йылдырым Қасым-Жомарт Тоқаевқа Жамбыл облысы Сарысу ауданындағы кальций қосылған сода шығаратын зауыт құрылысының барысы туралы мәлімет берді. Жобаның құны – 400 миллион доллар.

Сонымен қатар түрік кәсіпкері Мемлекет басшысына Ақтөбе облысындағы «Восход» кен орнында хром концентратын өндіруге және өнім шығаруға қатысты инвестициялық жобаның жүзеге асырылуы, еліміздің бірқатар өңірінде қатты пайдалы қазбаларды барлау жөніндегі «Қазгеология» акционерлік қоғамымен бірлескен жұмыстары туралы  айтты.
Кездесу соңында Қасым-Жомарт Тоқаев Түркиямен өзара тиімді ынтымақтастықты нығайту маңызды екенін атап өтіп, компанияның еліміздегі инвестициялық жұмыстарын қолдайтынын жеткізді.
 
///
	 

	Съезд жұмысына партияның барлық өңірлік филиалынан ұсынылған 1200 делегат, сондай-ақ шақырылған мыңнан астам қонақ қатысты, олардың арасында үкіметтік емес ұйымдар мен жастар ұйымдарының, дипломатиялық корпустың өкілдері, мәдениет пен спорт қайраткерлері, мемлекеттік органдар мен ұлттық холдингтер басшылары бар.

	Съезд делегаттары «Нұр Отан» партиясының құндылықтар бағдарын белгілеуге, партияның алдағы ондаған жылдардағы миссиясын айқындауға арналған жаңа саяси Доктринасын қабылдады. Съезде партия Жарғысына өзгерістер мен толықтырулар енгізу, оның атауы мен эмблемасына, Саяси кеңесінің құрамына өзгерістер енгізу мәселелері, сондай-ақ бақылау-тексеру органдарының бірқатар жайттары қаралды.

	Өз сөзінде Мемлекет басшысы бұл форум Қазақстанның жаңа тарихының бетбұрысты кезеңінде өтіп отырғанын айтты.

	– Қоғамымыз «Қазақстан – 2050» Стратегиясында айтылған жаңа ұлы мақсаттарға батыл қадам басты. Қазақстан мерейінің XXI ғасырдың ортасындағы тарихи асқақтауы қысқа да нұсқа түрде нақты көрініс тапқан. Стратегияның өзегі – біздің әлемдегі ең дамыған 30 елдің қатарына қосылуға тиіс екеніміз. Біздің мақсаттарымыздың керемет екені  айқын көрінген. Халқымыз қазір қол жеткізген осындай экономикалық және әлеуметтік биіктерге өткен тарихында ешқашан жеткен жоқ. Бұны тек қазақстандықтардың бүгінгі буыны ғана жүзеге асыра алды. Тәуелсіздікті жариялап, Қазақстанымызды дамытып, біз даму перифериясынан біржола алыстап, Еуразиядағы лайықты жаңа мемлекетке айналдық. Енді бүкіл әлемдік қоғамдастықпен біз әрдайым бір иықтаса жүруге тиіспіз, – деді Нұрсұлтан Назарбаев.

	Қазақстан Президенті партияның XXI ғасырдағы көшбасшылығы қандай болуы керектігі жөніндегі көзқарасын білдірді.

	Атап айтқанда, Мемлекет басшысы, «Нұр Отан» басты патриоттық күшке айналуға тиіс екенін айтты. Партияның маңызды миссиясы, «Қазақстан – 2050» Стратегиясында атап көрсетілгендей, жаңа қазақстандық патриотизмді қалыптастырудың жалпыұлттық орталығына айналу. Бұған қоса, партия жалпыұлттық бірліктің орталық буыны болуы қажет. Бұл тұрғыда «Нұр Отанның» халықты топтастырушы партия ретіндегі мәртебесін ескере отырып, оған көпэтносты халқымыздың бірлігі үшін зор жауапкершілік жүктеледі. Ол өңіраралық байланысты нығайту ісін де атқаруға тиіс.

	Тағы бір негізгі міндет ретінде Қазақстан Президенті партияның азаматтық қоғамдағы көшбасшылығының маңыздылығын атады. Осы орайда, ол Азаматтық Альянспен бірлескен жұмысты дамытып, адамдардың нақты проблемаларын шешетін патриоттық бағыттағы барлық үкіметтік емес ұйымдар мүддесінің қорғаушысы болғаны жөн.

	Партияның көшбасшылығының тағы бір қыры – «Нұр Отанның» экономикалық және әлеуметтік инновациялардың жалпыұлттық қайнар-көзіне айналу.

	Сондай-ақ, Нұрсұлтан Назарбаев «Қазақстан – 2050» Стратегиясы міндеттерін іске асыру үшін парламенттік және қоғамдық бақылау мүмкіндіктерін кеңінен пайдалану қажеттігіне тоқталды.

	Қазақстан Президенті әлеуметтік жаңғыртудың маңызды бағыты жастар саясаты екеніне байланысты XXI ғасырда көшбасшылықтың тізгіні тек жастар белсене қолдайтын партияда ғана болатынын айтты.   

	Соңында Нұрсұлтан Назарбаев Стратегия-2050-ді жүзеге асыру арқылы партияның басты ұраны бұдан да нақтырақ мәнге ие болатынын атап өтті.

	– Алға – жаңа инновациялық-индустриялық экономикаға, біртұтас әрі ұйысқан ұлт ретіндегі қазақстандықтардың жаңа сапалы өміріне, ХХІ ғасырдың қарқынды әрі жауапты мемлекеті ретіндегі Қазақстаның халықаралық беделінің жаңа шыңдарына! Бұл – біздің іс-қимылымыздың жиырма бірінші ғасырдың ортасына дейінгі үш тұғырлы векторы. Мемлекет пен партияның алдағы жұмысының тарихи мағынасы осында жатыр. Біздің ортақ Қазақстандық Арманымыздың терең мәні де осы, – деді Мемлекет басшысы.

	Сондай-ақ, сьезд барысында Парламент Сенатының депутаты Н.Оразалин, «Алтын жүрек» сыйлығының ұйымдастыру комитетінің төрайымы Ж.Омарбекова, Парламент Мәжілісі комитетінің төрағасы М.Әшімбаев, «Ерке-Нұр» компаниясының президенті Ф.Мерхамитқызы, Қостанай қаласы мәслихатының депутаты Т.Новикова, «Оқжетпес» емдеу-сауықтыру кешенінің басшысы К.Төсекбаев, Қызылорда облысы Жаңақорған ауданы Сунақ ата ауылдық округының әкімі А.Қыстаубаева сөз сөйледі.

	Сьезд соңында «Нұр Отан» партиясының көшбасшысы Н.Ә. Назарбаевтың төрағалығымен және Үкімет мүшелері мен өңірлік филиалдар басшыларының қатысуымен партия Саяси кеңесінің кеңейтілген Бюро отырысы өтті. Оның барысында партияны жаңғыртуға, аппарат жұмысының тиімділігін түбегейлі көтеруге байланысты нақты тапсырмалар берілді.

	Сөздің толық мәтінін мына жерден қараңыз.





///
	 

	Кездесуде мұнай-газ саласын одан әрі дамытудың, оны жаңғырту мен әртараптандырудың өзекті мәселелері қаралды.

	Нұрсұлтан Назарбаев еншілес компаниялар арасында функциялардың қайталануын жойып, корпоративтік басқарудың халықаралық стандарттарына сәйкестендіру мақсатында «ҚазМұнайГаз» ҰК» АҚ-ның ұйымдастырушылық құрылымын жетілдіру қажеттігін атап өтті.

	Мемлекет басшысы мұнай өнімдерінің ішкі нарығын ретке келтіруге және мұнай өңдеу саласын дамытудың нақты перспективасын анықтаудың маңыздылығына назар аударды.

	Сондай-ақ, кездесу барысында Солтүстік Каспий жобасын одан әрі іске асыру жайы және «Теңізшевройл» ЖШС қызметімен бірге мұнай-газ секторының өзге де өзекті мәселелері қаралды.

	Отырыс қорытындысында Мемлекет басшысы қаралған мәселелер бойынша нақты тапсырмалар берді.


///Нұрсұлтан Назарбаев рәсім аяқталған соң мемориал кешенін аралап көріп, Құрметті қонақтар кітабына қолтаңба қалдырды.


/// 
Кездесуде геологиялық барлау саласындағы бірлескен жобаларды одан әрі жүзеге асырудың  негізгі аспектілері қарастырылды. Тараптар сондай-ақ іздеу мен барлаудың заманауи технологияларының трансферті, сондай-ақ Қазақстан мамандарын оқыту секілді ынтымақтастық бағыттарын талқылады.
Мемлекет басшысы бірлескен жұмыстың жемісті әрі табысты болатынына сенім білдірді.
Қазақстан аумағы ресурстарға бай. Осыны ескере отырып, Сіздің компанияның жұмысынан зор нәтижелер күтеміз, – деді Нұрсұлтан Назарбаев.
С.Уолш  компания Қазақстанда біраз уақыттан бері жұмыс істейтінін және «Рио Тинто» біздің елге қызығушылық танытып отырғанын айтты.
 

///Мемлекет басшысы Павлодар облысына жасаған жұмыс сапары барысында мұнай-химия зауытының жұмысымен танысты.
Қазақстан Президентіне кәсіпорынның қазіргі уақытта автомобиль жанармайын, реактивті двигательдерге арналған жанармай отынын, дизельді және қазандық отынын, өзге де мұнай өнімдерін, сондай-ақ, коммуналдық-тұрмыстық мақсатта газ өндіретіні туралы баяндалды. Зауыттың жылдық қуаты – 5,1 миллион тонна. Оның өнімдері ішкі нарыққа жеткізіледі, сонымен қатар, Ресейге, Өзбекстанға, Қытайға, АҚШ-қа, Нидерланд еліне, Италияға және Украинаға экспортталады.  
Қасым-Жомарт Тоқаев еңбек ұжымымен әңгімелесу барысында өндірістік қуатына ауқымды жаңғырту жұмыстары жүргізілген Павлодар мұнай-химия зауытының ел экономикасындағы рөлі ерекше екенін атап өтті.
Кәсіпорын жұмысшылары отандық өндіріске қолдау көрсеткені үшін Қазақстан Президентіне алғыс білдірді.
 



/// 
Кездесу барысында К.Мәсімов Мемлекет басшысына елдің әлеуметтік-экономикалық дамуы және негізгі мемлекеттік бағдарламалардың жүзеге асырылу барысы туралы баяндады.
Елбасы бүгінде республика экономикасы күрделі режімде жұмыс істеп жатқанына назар аударды.
Энергия тасымалдаушы өнімдер бағасының төмендеуі себепті ел бюджетіне түсетін кірістер 40 пайызға қысқарды. Сонымен қатар, өзге экспорттық тауарлардың негізгі түрлерінің, соның ішінде қара және түсті металдардың, көмірдің бағасы төмендеді. Бұл ретте ауыл шаруашылығы аздаған өсімді қамтамасыз етіп отыр, ал өнеркәсіптік кәсіпорындар, соның ішінде машина жасау саласындағы кәсіпорындар өндірісті азайтты,  – деді Қазақстан Президенті.
Мемлекет басшысы әлемдік нарықтағы күрделі ахуалға қатысты тұжырымдар Қытайда, АҚШ-та өткен, сондай-ақ Ресей басшылығымен болған келіссөздердің негізінде жасалып отырғанына назар аударды.
Әлемдегі, соның ішінде Еуропа мен Шығыс Азиядағы экономиканың ахуалын ескере отырып, жағдайдың жуық арада жақсаруын болжау мүмкін емес. Халқымыз қалыптасқан жағдайды білуі тиіс, кәсіпорындарымыздың кірісі азайып, табыстың төмендеуі және жұмыс орындарының қысқаруы ықтимал. 2007-2009 жылдардағыдан да күшті, нағыз дағдарыс дендеп келеді. Осыған байланысты Үкіметке талдау жасауды, дағдарысқа қарсы жұмыстардың жоспарын әзірлеуді, қажетті шараларды белгілеп, оны халыққа жеткізуді тапсырамын, – деді Мемлекет басшысы.
Қазақстан Президенті мемлекет азаматтардың әлеуметтік көңіл-күйінің төмендеуіне жол бермейтінін тағы да қадап айтты.
 «Нұрлы жол» бағдарламасы еңбекпен қамту бағдарламасын толықтыруға, кәсіптік-техникалық білім арқылы жаңа мамандық алу мүмкіндігін кеңейтуге жағдай жасайды. Осылайша жұрт қажет болған жағдайда өз кәсіпорнында жаңа мамандық ала алатын болады. Сонымен қатар, бізде халықтың әлеуметтік әлсіз топтарын қолдау бағдарламасы дайын болуы тиіс, – деді Нұрсұлтан Назарбаев.
Мемлекет басшысы өнеркәсіптік кәсіпорындардың көрсеткішін арттырудың, салынып қойған нысандардың қуатын пайдаланудың маңыздылығын атап өтті.
Кәсіпорындар мемлекет қаражатпен қамтамасыз етеді деп күтпеуі тиіс. Олай болмайды, Ұлттық қордың ақшасын жаңа нысандар құрылысына, сондай-ақ нашар жұмыс істейтін кәсіпорындарды қолдауға, субсидиялауға пайдалануға тыйым саламын. Бұл жағдайда қандай өндіріс тиімді, қайсысы тиімсіз жұмыс істейтіні бірден көрінеді. Сондай-ақ біз барынша тиімді менеджемент тарту үшін жекешелендіру жүргіземіз, – деді Қазақстан Президенті.
Кездесу қорытындысы бойынша Мемлекет басшысы бірқатар нақты тапсырма берді

///Қазақстан Президентінің төрағалығымен Реформалар жөніндегі жоғары кеңестің кезекті отырысы өтті. Жиында ұлттық жобалардың әзірленуі негізгі мәселе ретінде қарастырылды.
Стратегиялық жоспарлау және реформалар агенттігінің төрағасы Қайрат Келімбетов Қасым-Жомарт Тоқаевқа Агенттік пен Үкімет бірлесіп әзірлеген он ұлттық жобаны таныстырды. Бұл жобалар Жалпыұлттық басымдықтар мен 2025 жылға дейінгі ұлттық даму жоспарын жүзеге асыруға бағытталған.
Агенттік төрағасының баяндамасын және Кеңес мүшелерінің пікірін тыңдаған Қасым-Жомарт Тоқаев бірқатар ұсыныс айтты. Ол Үкіметті нақты, шынайы, халыққа түсінікті және олардың тұрмысын жақсартуға бағытталған міндеттерді шешуге шақырды.
– Негізінде, ұлттық жобалардың әзірленуіне қатысты жұмыстарыңыздың мақсат-міндеттеріне бірыңғай түсінік керек. Шын мәнінде, мақсат бөрікті аспанға ататындай және артық теорияландыратындай емес, прагматикалық тұрғыда болуы тиіс. Реформалар жөніндегі жоғары кеңес «қиялилардың клубына» айналмауы қажет. Кабинетіміздің сыртындағы өмір күрделі бағытта дамуда. Қазір біз ең қажетті деген азық-түлік бағасының шарықтауына, жалпы инфляцияның өсуіне қатысты шешім қабылдауға мәжбүрміз. Бұдан бөлек халықтың күнделікті тұрмыс-тіршілігіне байланысты қыруар мәселе бар. Мысалы, қуаңшылық мал шаруашылығына кері әсер етіп отыр. Біз қалыптасқан жағдайға шынайы қарайық. Бұл жерде алдымызда тұрған міндетті терең түсініп, үйлесімді жұмыс істеу керек, – деді Президент.

Мемлекет басшысы ұлттық жобаларды жүзеге асыруға өте көп қаржы бөлінетінін айтты.
– Осыған байланысты мені жемқорлық мәселесі қатты алаңдатады.  Ірі жобаларды жүзеге асыруға байланысты, әсіресе, инфрақұрылымдық құрылыс саласында, мол қаржы туралы ақпарат шыға салысымен-ақ, мұндай жобалар жіті бақылап отырған «әккі аңшылардың» назарына бірден ілігеді. Олар бөлінген қаржының бір бөлігін қалталарына басып қалуға тырысады. Әңгіменің ашығын айтайық. Мұны бәріміз білеміз. Сондықтан Үкімет пен тиісті агенттікке аталған мәселені мұқият қарауды ескертемін. Ұлттық жобаларды жүзеге асырудың пайдасы халықтың әл-ауқатын арттыруға бағытталуы тиіс, – деді Қасым-Жомарт Тоқаев.    

Президент ұлттық жобаларды жүзеге асыруға бөлінетін қаржының тиімді жұмсалуын бақылауды қамтамасыз етуге тапсырма берді.
Мемлекет басшысы сөзін қорытындылай келе, ұсынылған ұлттық жобалардың тізімін қолдады және Үкімет пен Агенттікке 15 тамызға дейін ұлттық жобалардың нақты, келісілген әрі қаржылай қамтамасыз етілген мәтінін енгізуді тапсырды.
Талқылауға енгізілген екінші құжат – Сэр Сума Чакрабартидің есебінде (Gap analysis) берілген ұсыныстарды жүзеге асырудың Жол картасы.
Президенттің айтуынша, аталған есепте маңызды проблемалар көтеріліп, пайдалы бастамалар ұсынылған.

Күн тәртібіндегі үшінші мәселе – Жергілікті өзін-өзі басқаруды дамытудың тұжырымдамасы. Аталған мәселе бойынша Ұлттық экономика министрі Әсет Ерғалиев баяндама жасады.
Қасым-Жомарт Тоқаев жергілікті өзін-өзі басқарудың тиімді институтын құруды маңызды міндет ретінде атады.
– Жақын арада аудандық маңызы бар қалалардың, ауылдар мен кенттердің және ауылдық округтердің әкімдерін сайлау науқаны өтеді. Бұл саяси жүйенің кемеліне келгенінің белгісі ғана емес, сондай-ақ, қоғамымыздың демократиялық даму жолына нық қадам басқанын білдіреді. Аталған трансформациялық өзгеріс аясында басқару деңгейлері: облыс, аудан, округ арасындағы өкілеттілік пен жауапкершіліктің ара-жігін нақты айқындау – мемлекеттік аппараттың басты міндеттерінің бірі. Жергілікті өзін-өзі басқаруды тиімді жүзеге асыруға кедергі келтіретін барлық қайшылықтар мен олқылықтар реттелуі қажет, – деді Қасым-Жомарт Тоқаев.

Президенттің айтуынша, ауыл әкімдеріне зор өкілеттілік бере отырып, оларды қажетті ресурстармен жеткілікті дәрежеде қамтамасыз етудің стратегиялық маңызы бар. Осыған байланысты Үкімет қаржыны бюджетаралық бөлу мәселесін қайта қарауы керек.
Мемлекет басшысы жергілікті өзін-өзі басқарудың жаңа органына – кеңеске жүктелетін міндеттерге арнайы тоқталды.
– Кеңес – бұл түбегейлі жаңа институт. Ол шешім қабылдау және бақылау сияқты нақты ықпал ету тетіктеріне ие болуы тиіс. Жергілікті өзін-өзі басқару органына кейбір жергілікті салықтар бойынша бекітілген мөлшерлеме аясының шегінде түзету енгізу құқығын беру маңызды жаңалық болмақ. Бұл ретте дәл осы кеңес ауылдағы нақты әлеуметтік-экономикалық жағдайға байланысты шешім қабылдайды. Яғни, бизнес өкілдерін тарту үшін фискальді кірістің барынша көп болғаны қажет пе әлде салықтың мейлінше төмен болғаны керек пе оны кеңес өзі айқындайды. Аталған құжатты дайындау және кең ауқымда талқылау үшін жүргізілген жұмыстарды ескере отырып, жалпы оны қолдау керек деп ойлаймын, – деді Қасым-Жомарт Тоқаев.
Талқылау қорытындысы бойынша Үкіметке Жергілікті өзін-өзі басқаруды дамытудың 2025 жылға дейінгі тұжырымдамасын бекітуге енгізу тапсырылды.  

///Мемлекет басшысы Павлодар облысына жасаған жұмыс сапары барысында мұнай-химия зауытының жұмысымен танысты.
Қазақстан Президентіне кәсіпорынның қазіргі уақытта автомобиль жанармайын, реактивті двигательдерге арналған жанармай отынын, дизельді және қазандық отынын, өзге де мұнай өнімдерін, сондай-ақ, коммуналдық-тұрмыстық мақсатта газ өндіретіні туралы баяндалды. Зауыттың жылдық қуаты – 5,1 миллион тонна. Оның өнімдері ішкі нарыққа жеткізіледі, сонымен қатар, Ресейге, Өзбекстанға, Қытайға, АҚШ-қа, Нидерланд еліне, Италияға және Украинаға экспортталады.  
Қасым-Жомарт Тоқаев еңбек ұжымымен әңгімелесу барысында өндірістік қуатына ауқымды жаңғырту жұмыстары жүргізілген Павлодар мұнай-химия зауытының ел экономикасындағы рөлі ерекше екенін атап өтті.
Кәсіпорын жұмысшылары отандық өндіріске қолдау көрсеткені үшін Қазақстан Президентіне алғыс білдірді.
 



///Мемлекет басшысы Қасым-Жомарт Тоқаев Қазақстанға ресми сапармен келген Ресейдің Федералдық жиналысы Федерация кеңесінің төрағасы Валентина Матвиенкомен кездесу өткізді.
Кездесу барысында Қазақстан мен Ресей арасындағы көпжақты стратегиялық серіктестік пен одақтастықты нығайтудың, перспективалары талқыланды. Сонымен қатар сауда-экономикалық, мәдени-гуманитарлық ынтымақтастыққа, еуразиялық интеграцияға және екі елдің коронавирус пандемиясына қарсы күрестегі бірлескен күш-жігеріне қатысты өзекті мәселелер сөз болды.

Мемлекет басшысы Федерация кеңесінің делегациясына ілтипат білдіріп, Валентина Матвиенконың елдеріміз арасындағы екіжақты қатынастарды дамытуға және нығайтуға қосқан үлесін жоғары бағалады. Сондай-ақ ТМД Парламентаралық ассамблеясы кеңесінің  төрағасы қызметіндегі жемісті еңбегіне тоқталды.
Президент заң шығарушы органдардың Қазақстан мен Ресей арасындағы байланыстарын жақындатудағы рөлін ерекше атап өтті.
– Парламенттік дипломатия мемлекетаралық ынтымақтастықты дамытуда үлкен рөл атқарады деп санаймын. Бұл әсіресе, Қазақстан мен Ресей Федерациясы арасындағы ықпалдастыққа қатысты. Біз үшін достық, одақтастық байланыстар негізгі басымдыққа ие, – деді Қасым-Жомарт Тоқаев.
Сонымен қатар Президент Федерация кеңесінің төрағасына елімізде іске асырылып жатқан саяси және экономикалық реформалар жөнінде айтты.
Әңгімелесу барысында Қасым-Жомарт Тоқаев Ресейдің халықаралық аренадағы орнын нығайту ісіндегі Владимир Путиннің саяси бағытының маңызды рөлін атап өтті.
– Владимир Путиннің мықты әрі беделді басшылығымен Ресей Федерациясы халықаралық аренада өзін әлем елдері санасатын және онсыз бірде-бір маңызды халықаралық проблема шешілмейтін мемлекет ретінде танытты, – деді Қасым-Жомарт Тоқаев.

Валентина Матвиенко Президентке кездесуге мүмкіндік жасағаны үшін шынайы ризашылығын білдірді.
– Сапар алдында Владимир Путинмен сөйлестім. Ол Сізге жүрекжарды сәлемін жолдады. Сондай-ақ Сіздердің сенімді әрі шынайы қарым-қатынастарыңызды жоғары бағалайтынын айтты. Қол жеткізілген барлық уағдаластықтардың жүзеге асырылатынын нақтылады, – деді Федерация кеңесінің төрағасы.
Бұдан бөлек Валентина Матвиенко елордамыздан алған әсерімен бөлісті.
– Кезінде Владимир Путин Нұр-Сұлтан қаласын қазіргі заманның ғажайыбы деген еді. Шын мәнінде, қала көз алдымызда көркейіп келеді. 6 шілдеде қала күнін атап өтетіндеріңізді білемін. Сізді және Нұр-Сұлтан қаласының барша тұрғынын келе жатқан мерекелеріңізбен құттықтаймын, – деді Валентина Матвиенко.
Сонымен қатар Валентина Матвиенко Қасым-Жомарт Тоқаевқа Парламент Сенатында және Мәжілісте өткен келіссөздердің қорытындылары туралы айтты.

Кездесу соңында Қасым-Жомарт Тоқаев ресейлік әріптесі Владимир Путинге шынайы ілтипатын білдіріп, ыстық сәлемін жолдады.

///Кездесу барысында екіжақты ынтымақтастықтың сауда-экономикалық, саяси және мәдени-гуманитарлық салалардағы өзара іс-қимылды қамтитын негізгі бағыттары талқыланды.
Нұрсұлтан Назарбаев жаһандық күн тәртібіндегі мәселелер жөнінде екі ел ұстанымының ортақтығы Қазақстан-Польша диалогын жүйелі түрде өрбіту үшін қолайлы негіз болатынын атап өтті.
Б.Шидло Астанамен өзара тиімді ынтымақтастықты дамыту Польшаның Орталық Азиядағы сыртқы саяси бағдарының басымдығы бар бағыты екенін айтты.



///Қазақстан мен Польша іскер топтарының 400-ден астам өкілінің қатысуымен өткен форум барысында инвестиция және сауда-экономика саласындағы екіжақты ынтымақтастық аясын  кеңейту жолдары қарастырылды.
Елбасы қатысушыларға арнаған сөзінде Қазақстанның Польшаны Еуропалық Одақтағы сенімді саяси және экономикалық серіктесі ретінде қарастыратынын атап өтті.
– Қазақстан мен Польша арасындағы тауар айналымы 2015 жыл қорытындысы бойынша 1,1 млрд болды, бұл қазіргі әлеуетімізді толық көрсете алмайды. Қазақстанның Польшаға экспортында энергия ресурстары, шикізат және химия, көмір өнеркәсібі, қара металлургия, астық пен мақта, басқа да ауыл шаруашылығы өнімдері басым. Польшадан Қазақстанға жеткізілетін негізгі импорт түрлері – электрлік-тұрмыстық құрылғылар мен жабдықтар, химия өнеркәсібі мен ауыл шаруашылығы өнімдері, азық-түлік тауарлары, жиһаз. Қазір Қазақстанда Польша азаматтарының қатысумен 100-ден астам кәсіпорын жұмыс жүргізуде. Бірқатар поляк кәсіпорындары фармацевтика және құрылыс сияқты салалардағы жобаларды жүзеге асыруда. Тағы да ондаған поляк компаниялары бізбен ынтымақтастық орнатуға мүдделі екенін білемін. Бүгінде Қазақстанда поляк компанияларының қатысуымен құны 100 млн доллар болатын 3 жоба жүзеге асырылып жатыр, – деді Қазақстан Президенті.
Нұрсұлтан Назарбаев сондай-ақ Қазақстанды поляктардың шағын және орта кәсіпкерлікті дамыту тәжірибесі қызықтыратынын айтты.
– Біз мемлекеттік саясаттың басым бағыты болып санатын шағын және орта бизнеске жан-жақты қолдау көрсетудеміз. Кәсіпкерлерге көмектесу үшін бизнеске қолайлы жағдайлар туғызуға бағытталған ұлттық бағдарламалар жүзеге асырылуда. Кәсіпкерлерге атаулы көмек көрсететін «Даму» атты кәсіпкерлікті дамытудың арнаулы қоры жұмыс істейді. Бізді сіздердің агроөнеркәсіп кешенін дамыту, ауыл шаруашылығы өнімдерін өңдеу, көлік және логистика, энергетика, фармацевтика салаларындағы тәжірибелеріңіз қызықтырады. Мен екі елдің бизнес өкілдерін қызықтыруы мүмкін бірнеше саланы ғана атап өттім. Бұл ретте Польша үкіметі қабылдаған Перспективалы нарықтарды игерудің 2013-2016 жылдарға арналған бағдарламасының әлеуетін белсендірек пайдалану қажет. Онда Қазақстан Бразилия, Канада, Түркия және Алжирмен бірге перспективалы бес экономикалық нарықтың бірі ретінде көрсетілген. Бұдан бөлек, Польшада біздің елмен бірқатар саладағы ынтымақтастық туралы арнаулы бағдарламалар жүзеге асырылуда, – деді Мемлекет басшысы.
Қазақстан Президенті биыл жыл соңында Брюссельде өтетін ЕАЭО мен Еуропалық Одақ арасындағы конференцияны еске сала отырып, интеграциялық бірлестіктер арасындағы ынтымақтастықты жолға қою қажеттігіне назар аударды.
Нұрсұлтан Назарбаев инвестициялық тартымдылықтың жаңа деңгейіне көтерілу үшін Қазақстанда қандай жұмыстар жасалып жатқанына, оның ішінде Бес институционалдық реформаны іске асыру жөніндегі ұлт жоспары – 100 нақты қадам және индустриялық-инновациялық даму бағдарламасы аясындағы әкімшілік кедергілерді азайту жөніндегі шараларға тоқталды.
Елбасы екі елдің көлік-транзит әлеуетін тиімді пайдаланудың маңыздылығын атап өтті. Осыған байланысты, Нұрсұлтан Назарбаев Қазақстан, Польша және Ресей арасында көлік саласындағы үшжақты келісімді пысықтау және Кавказ транзиттік дәлізін пайдалану жөнінде бастама көтерді.
Соңында Мемлекет басшысы бизнес-форум екі ел бизнесінің өзара тиімді серіктестігі үшін жаңа перспективаларға жол ашады деп үміттенетін жеткізді және поляк іскер топтары өкілдерін еліміздегі мемлекеттік бағдарламалардың жүзеге асырылуына белсене атсалысуға шақырды.




///Кеңеске Президент Әкімшілігінің Басшысы Ә.Жақсыбеков, Жоғарғы сот төрағасы Қ.Мәми, Президент Әкімшілігі Басшысының орынбасары Т.Донақов, Бас прокурор Ж.Асанов, Ұлттық қауіпсіздік комитетінің төрағасы К.Мәсімов, Мемлекеттік қызмет істері және сыбайлас жемқорлыққа қарсы іс-қимыл агенттігінің төрағасы Қ.Қожамжаров, Ішкі істер министрі Қ.Қасымов, Әділет министрі М.Бекетаев, Қаржы министрі Б.Сұлтанов қатысты.
Нұрсұлтан Назарбаев «100 нақты қадам» Ұлт жоспарын іске асыру аясында заңның үстемдігін қамтамасыз етудің маңыздылығына назар аударып, осы бағытта дайындық жұмыстарын сапалы жүргізу қажеттігін айтты.
– Біз бүгін қылмыстық қудалау жүйесін жаңғыртудың базалық бағыттарын жетілдіру жөніндегі мәселені қарастырып отырмыз. Солардың қатарында, қылмыс процесінде азаматтарды қорғау деңгейін арттыру, тергеу жүргізу тәртібін оңтайландыру, қылмыс процесіндегі жарыспалылық, сотқа дейінгі сатыда сот бақылауын одан әрі күшейту, қылмыстық қудалау, прокуратура және сот органдары арасындағы өкілеттіктердің қайталануын болдырмау және оларды нақты бөлу, – деді Елбасы.
Соңында Қазақстан Президенті бірқатар нақты тапсырма берді.


///Мәжіліс спикері Президентке конституциялық реформаларды одан әрі нақты жүзеге асыруға қатысты алдағы заң шығару жұмыстары жөнінде баяндады.
Парламенттің төменгі палатасының төрағасы Мемлекет басшысына Мәжіліс депутаттары мен «AMANAT» партиясының мүшелері референдумның мән-маңызын түсіндіру науқаны барысында азаматтардан 20 мыңнан астам өтініш жинағанын айтты. Үкіметпен бірлесе отырып, қазақстандықтардың барлық ұсынысы мен көтерген мәселелері пысықталады және заң шығару жұмысы кезінде ескеріледі.
Сонымен қатар Ерлан Қошанов Қасым-Жомарт Тоқаевқа Қазақстан делегациясының 6 маусымда Ереванда өткен ҰҚШҰ Парламенттік Ассамблеясы кеңесінің көшпелі отырысына қатысқаны жөнінде айтты.
Аталған жиын барысында ҰҚШҰ Парламенттік Ассамблеясы халықаралық бақылаушылар миссиясы жұмысының қорытындысы жарияланды және елімізде өткен референдум ұлттық заңнамаға толық сай келеді деп танылды.
Сонымен қатар Парламенттік Ассамблея халықаралық және аймақтық деңгейде қауіпсіздік мәселесін шешу үшін БҰҰ аясында Ұжымдық қауіпсіздік шарт ұйымы бітімгерлік әлеуетінің даму барысын талқылады.
 
 
///Елбасы Апеннин түбегінің орталық бөлігіндегі жер сілкінісі салдарынан адамдардың қаза болғаны туралы суыт хабарды зор күйзеліспен қабылдады.
Нұрсұлтан Назарбаев қайғыға ортақтасып, қаза болғандардың отбасылары мен туған-туыстарына көңіл айтты.
Сондай-ақ, Қазақстан Президенті достас Италияға көмек көрсетуге дайын екенін жеткізіп, табиғат апатынан зардап шеккендердің тезірек сауығып кетуіне тілектестік білдірді.
///Кездесу барысында Мемлекет басшысына биылғы 7 айдың қорытындысы бойынша Үкіметтің атқарған жұмысы жөнінде есеп берілді.
Қазақстан Президенті еліміздің экономикалық даму көрсеткіштері өсіп келе жатқанын айтып, мемлекеттік және салалық бағдарламаларды одан әрі іске асырудың маңыздылығын атап өтті.
– Менің тапсырмам бойынша еліміздің бірнеше өңірін аралап шықтыңыз. Жалпы, тұрақты ахуал байқалуда. Алдымызда егін ору науқаны тұр. Оны тиісті деңгейде жүргізуіміз қажет, – деді Елбасы.
Нұрсұлтан Назарбаевқа 7 айдың қорытындысы бойынша экономиканың даму барысы және бағдарламалардың аралық нәтижелері жөнінде мәлімделді.
– Экономикалық өсім 4,2%-ды құрап отыр. Өндіріс саласындағы көрсеткіштер мұнай өңдеу деңгейі төмендеген Қызылорда және Маңғыстау облыстарынан басқа еліміздің барлық өңірінде 100 пайыздық мөлшерден асты. Біз қазіргі уақытта бұл өңірлерге жаңа резерв көздерін жұмылдыру мәселесі бойынша жұмыстар жүргізіп жатырмыз.
Негізгі капиталға инвестиция тарту мәселесі жөнінде. Былтырғы осы кезеңмен салыстырғанда 3,7% өсім байқалуда.
Барлық өңірлерде көрсеткіштер жақсы. Инфляция деңгейі биылғы маусым айымен салыстырғанда 0,1%-ға өсті. Азық-түлік бағасы 0,5%-ға төмендегенін атап өткім келеді. Жұмыссыздық деңгейі 4,9%-ды құрап отыр, – деп баяндады Б.Сағынтаев.
Сонымен қатар, Премьер-Министр индустрияландыру бағдарламасының іске асырылуы жөнінде есеп берді. Оның аясында биылғы бірінші тоқсанның қорытындысы бойынша 31 жоба іске қосылды. Б.Сағынтаевтың мәліметіне сәйкес, екінші тоқсанда жаңа 10 мың жұмыс орнын қамтитын 100 жобаны іске асыру жоспарланып отыр.
– Экономиканың өсуіне «Нұрлы жол» бағдарламасының іске асырылуы зор үлес қосып отыр. Биыл автомобиль жолдарының құрылысына 356 миллиард теңге қарастырылған. Сондай-ақ, қазір 600 шақырым жол іске қосылды. Жыл соңына дейін 469 шақырым жол ақылы болмақ. Алғаш рет осындай жүйеге қосылған «Астана-Бурабай» тас жолы жылына 1,5 миллиард теңгеге дейін пайда әкеліп, оның құрылысына жұмсалған қаражатты ақтап отыр. Қазір «Астана-Теміртау» тас жолын осы жүйеге қосу жұмыстары жүргізілуде, – деді Премьер-Министр.
Сондай-ақ, Б.Сағынтаев «Нұрлы жер» бағдарламасының орындалу нәтижелері туралы баяндады. Оның аясында биыл 10,2 млн шаршы метр тұрғын үй салу жоспарланған. Премьер-Министрдің мәліметіне сәйкес, бірінші жартыжылдықтың қорытындысы бойынша 5,5 млн шаршы метрді қамтитын құрылыс жұмыстары аяқталған.
Мемлекет басшысына ауыл шаруашылығындағы бағдарламалардың іске асырылуы туралы есеп беріліп, ел экономикасын несиелендіру жөнінде мәлімет ұсынылды.
Соңында Қазақстан Президенті Үкімет пен әкімдердің алдына қойылған міндеттерді орындауды жалғастыруды тапсырып, бұл ретте өсімнің оң қарқынын сақтаудың және бөлінген қаражатты игерудің маңыздылығына тоқталды.
– Үкімет қызу жұмыс жүргізіп отыр деп есептеймін. Мен жылды жақсы нәтижелермен қорытындылау үшін бәріңізді ұйымшылдықпен жұмыс істеуге шақырамын. Тәуекелді тұстар да жоқ емес. Энергия тасымалдаушыларымызға, шикізат өнімдеріне деген бағаның өзгерісі. Бәлкім, батыстың Ресейге қатысты санкциялары әсер етер. Осыны ескеру қажет, – деді Елбасы.


///
	 

	«Аттила» операсының қойылымы тек қазақстандық емес, халықаралық опера өнеріндегі маңызды оқиға ретінде театрдың әлемдік премьерасын паш етті.

	Қойылымға әлемдік деңгейдегі өнер жұлдыздары атсалысты. Оның музыкалық жетекшісі және дирижері – Валерий Гергиев, қоюшы-режиссері  – Пьер Луиджи Пицци.

	Аттила партиясын орындаушы – Ильдар Абдразақов (Ресей), Одабелланы орындаған – Анна Маркарова (Ресей), Эцио мен Форестоны орындаушылар – Клаудио Сгура мен Лучано Ганчи (Италия).

	«Астана Опера» ауқымдылығы жөнінен әлемде үшінші опера театры болып саналады, оны Италия, Германия, Швейцария, Чехия шеберлері салған. Соңғы техника жетістіктері қолданылып салынған ғимарат өз сахнасында кез келген күрделі спектакль қойылымын жүзеге асыруға мүмкіндік береді. 

///Мемлекет басшысы Ресей Федерациясы Үкіметінің төрағасымен кездесуде экономиканың қазіргі жағдайында мұндай басқосудың маңызды екенін айтты.
Д.Медведев Қазақстан Президентіне Еуразиялық экономикалық одақ аясында ынтымақтасудың өзекті мәселелерін талқылауға мүмкіндік бергені үшін алғыс айтып, Қазақстан мен Ресей арасындағы екіжақты қарым-қатынастың одан әрі дамуына сенім білдірді.
– Біз достас Қазақстанның «ЭКСПО-2017» көрмесін өткізу барысында жеткен жетістіктеріне қуанамыз. Бұл – шын мәнінде, Сіздер үшін де, жалпы одақ үшін де маңызы зор оқиға. Бүгін біз Еуразиялық үкіметаралық кеңес аясында қазіргі экономикалық мәселелерді талқылаймыз. Жұмысқа қолайлы жағдай жасағаныңыз үшін Сізге алғыс айтамын. Екіжақты қарым-қатынасымыз соңғы жылдардағыдай, қарқынды түрде дами түседі деп сенемін, – деді Ресей Федерациясы Үкіметінің төрағасы.

/// 
Авторлар өз хатында Мемлекет басшысының Алматы облысына былтырғы сапары барысында берген тапсырмасы өңірдегі қант қызылшасы өндірісін қайта өрістетуге септігін тигізгенін атап өткен. Мәселен, осы ауыл шаруашылығы дақылын өсіруге биыл 1 миллиард теңге бөлініп, өндірушілерге тиісті қолдау көрсетілді.
Шаруашылық басшылары облыста қызылша егістігінің ауқымы ұлғайып, биыл 4 мың гектардан асқанын мәлімдеді.
«Бүгінде қызылша егістігінде 5 мыңға тарта адам жұмыспен қамтылған. Өңірдің кейбір шаруашылықтары гектарынан 750 центнерге дейін өнім алып, рекордтық көрсеткішке қол жеткізді, бұл ретте бір қызылша түбірінің салмағы 6,5-7 келіге дейін тартты. Мұндай нәтиже соңғы 10 жылда болмаған. Көксу қант зауытын күрделі жөндеуден өткізіп, қайта іске қосу шарасы да бізге қосымша серпін берді. Ауыл шаруашылығын дамыту мәселелеріне назар аударып отырғаныңыз үшін Сізге алғыс айтамыз», – деп жазады қызылша өндірушілер.
Авторлар Қазақстан Президентінің тікелей қолдауының арқасында елдің аграрлық саласы дами бастағанына, ал фермерлерге мемлекет тарапынан субсидия, тұқым, тыңайтқыш және жанар-жағар май түрінде елеулі жәрдем жасалып отырғанына да назар аударған.
«Сіз ұсынған «Нұрлы жол» бағдарламасы, сондай-ақ Бес институционалдық реформа шағын және орта кәсіпкерліктің дамуына айрықша серпін беріп отыр. Облыстағы шаруашылықтар бұл жұмыстарға белсене қатысатынына сендіреміз», – делінген хатта. 
///Елбасы Нұрсұлтан Назарбаев Қазақстан мен Мажарстан арасындағы екі жақты ынтымақтастықты одан әрі нығайтудың маңыздылығын атап өтті.
– Сіз біздің елге өте ерекше кезеңде келіп отырсыз. Қазақстанның Мажарстанға және Өзіңізге деген ілтипаты зор. Сіз – өзіндік ұстанымыңыз бар Еуропа саясаткерісіз, – деді Қазақстанның Тұңғыш Президенті.
Виктор Орбан тыныштық пен тұрақтылық жағдайында жүзеге асырылған Қазақстандағы билік сабақтастығына жоғары баға берді.
– Сіз осындай күрделі үдерісті тұрақтылық жағдайында іске асырдыңыз. Мұны жүзеге асыру оңай емес. Адамдар үшін тұрақтылықтың маңызы зор. Соның арқасында халықтың әл-ауқаты арта түседі. Сондықтан, мен Сізге шынайы ризашылығымды білдіремін. Біз Сізді Мажарстанның нағыз досы санаймыз. Сондықтан, біздің елге шақыруымды қабыл алсаңыз, біз үшін зор мәртебе болар еді, – деді Мажарстанның Премьер-Министрі.      
Қазақстан Республикасының Тұңғыш Президенті – Елбасының
Баспасөз қызметі


///Беларусь тарапының бастамасы бойынша Президент Қасым-Жомарт Тоқаев Александр Лукашенкомен телефон арқылы сөйлесті.
Әңгімелесу барысында мемлекет басшылары Қазақстан мен Беларусь арасындағы көпжақты ынтымақтастықтың, стратегиялық серіктестік пен одақтастықтың қазіргі жағдайын және оны нығайтудың перспективаларын талқылады.
Тараптар өзара сауда-саттық көлемін арттыруға, машина жасау, ауыл шаруашылығы, көлік және басқа да салалардағы бірлескен жобаларды жүзеге асыруға мән бере отырып,  сауда-экономикалық ықпалдастық пен өндірістік кооперацияны жан-жақты жандандыруға ерекше назар аударды.
Бұдан бөлек Президенттер өңірдегі эпидемиологиялық ахуал,  сондай-ақ, екі ел халқын жаппай вакциналау үшін қабылданып жатқан шаралар жайында пікір алмасты. Осы ретте Мемлекет басшылары COVID-19 пандемиясының теріс салдарын еңсеру жөніндегі үйлесімді іс-қимылдарды жалғастыруға ниетті екенін нақтылады.
///
	 

	Жеделхатта Эдуард Амвросиевич Шеварднадзенің дүние салғаны туралы қаралы хабарды Нұрсұлтан Назарбаевтың күйзеле қабылдағаны айтылған.
	
	Мемлекет басшысы Грузияның экс-президентінің туған-туыстарына шын көңілден қайғыра көңіл айтып, Э.Шеварднадзе өз Отанының игілігі үшін орасан көп іс атқарған грузин халқының аса көрнекті өкілі, көреген саясаткер болғанын атап өткен.
	
	«Кәсіпқойлығы және ісіне адалдығы, тамаша адамгершілік қасиеттері оны білетіндердің баршасының шынайы құрметіне бөледі. Э.А.Шеварднадзенің жарқын бейнесі әрдайым біздің жүрегімізде сақталады», – делінген жеделхатта.
///Есеп комитетінің төрағасы Наталья Годунова Президент Қасым-Жомарт Тоқаевқа 2020 жылғы республикалық бюджеттің жұмсалуына қатысты Үкіметтің есебі бойынша шығарылған негізгі қорытындылар жөнінде есеп берді. Құжат өткен аптада Парламенттің бірлескен отырысында қабылданған болатын.  
Сонымен қатар Наталья Годунова жер ресурстарын басқаруға, арнаулы экономикалық аймақтарға және «Тау-кен Самұрық» ұлттық тау-кен компаниясы» акционерлік қоғамына жүргізілген тексерістердің негізгі қорытындылары туралы баяндады.
Кездесу соңында Мемлекет басшысы Есеп комитетінің төрағасына тиісті тапсырмалар берді.
///
	 

	Отырыста Қазақстан Республикасының азаматтығына қабылдау туралы 439 өтініш қаралды. Мемлекеттік хатшы 2013 жылы Қазақстан азаматтығын алу үшін Комиссияға бір мыңға жуық адам өтініш білдіргенін атап өтті.

	Комиссия мүшелері Қазақстан Республикасының шет елдердегі мекемелерінде Қазақстан Республикасының азаматтығынан шығуды рәсімдеуді мемлекеттік қызметтер тізбесіне енгізу және осы қызметті электрондық форматқа көшіру жөніндегі Сыртқы істер министрлігінің жұмысы нәтижелерін талқылады.

	Отырыс қорытындысы бойынша Комиссия тиісті шешімдер мен ұсыныстар қабылдады.
///Ресми кездесу рәсімінен кейін мемлекеттер басшылары шағын және кеңейтілген құрамда келіссөздер жүргізді.
Қасым-Жомарт Тоқаев Қазақстан Президенті лауазымына кірісуіне байланысты құттықтағаны және жылы лебіз білдіргені үшін Владимир Путинге ризашылық білдіріп, өзінің алғашқы шетелдік сапарының Ресей Федерациясына жасалуының символдық мәнін атап өтті.
Мемлекет басшысы Қазақстан мен Ресейдің қазіргі ықпалдастығы көпшілік үшін қарым-қатынас жасаудың жарқын үлгісі болып саналатынын айтты.
– Мемлекет басшысы ретінде мен Қазақстанның Тұңғыш Президенті – Елбасы Нұрсұлтан Әбішұлы Назарбаев саясатының сабақтастығын қамтамасыз етіп, Қазақстан мен Ресей арасындағы екіжақты ынтымақтастықты жан-жақты әрі белсенді дамыту ісін жалғастыра беремін, – деді Қасым-Жомарт Тоқаев.
Қазақстан Президенті екі елдің экономикалық ынтымақтастығына, әсіресе энергетика, көлік, транзит, өнеркәсіп және ғарыш салалары мәселелеріне арнайы тоқталды.
– Ресей Қазақстанның сыртқы саудасындағы «нөмірі бірінші» әріптесі болып қала береді. Қазақстанның сауда айналымындағы оның меншікті үлесі 19 пайыз. Инвестициялық ынтымақтастық қарқынды дамуда. Елімізде Ресей капиталы қатысатын 9 мыңнан астам кәсіпорын өз жұмыстарын табысты атқаруда, – деді Мемлекет басшысы.
Владимир Путин Қасым-Жомарт Тоқаевтың Мемлекет басшысы ретінде Ресейге алғашқы сапарының символдық мәнін атап өтіп, екі ел арасындағы байланыстардың жоғары деңгейде екенін айтты.
– Сіз қарым-қатынасымыздың деңгейін білесіз және өзіңіз де бұған көп үлес қостыңыз. Әрине, бұл – Қазақстанның Тұңғыш Президенті Нұрсұлтан Назарбаевтың қажырлы еңбегі. Біздің жай әріптес қана емес, халықаралық ұйымдар аясында да, екіжақты байланыстар бойынша да жақын одақтас екеніміз сөзсіз. Қарым-қатынасымыз өте тиімді дамуда. Нақты әрі айқын нәтижелерге қол жеткізіп келеміз. Бұл халықтарымыздың тыныс-тіршілігінен көрініс тауып отыр. Сіздің бүгінгі сапарыңыз кең ауқымдағы екіжақты одақтастық байланыстарымызды нығайтуға септігін тигізетініне сенімдімін, – деді Владимир Путин.
Кездесу барысында мемлекеттер басшылары мәдени-гуманитарлық саладағы мемлекетаралық өзара ықпалдастық мәселелерін талқылады, сондай-ақ өңірлік және халықаралық күн тәртібіндегі өзекті тақырыптар бойынша пікір алмасты.







///Кезектен тыс өткен ХІХ съездің күн тәртібіне сәйкес Қазақстан Республикасының Президенті сайлауына «Nur Otan» партиясының атынан үміткер ұсыну жөніндегі мәселе қаралды.
Партияластарының алдында сөйлеген сөзінде Елбасы Нұрсұлтан Назарбаев ауыр дағдарыс жағдайында басталған тәуелсіз Қазақстанды қалыптастыру жолы оңай болмағанын еске салды.
– Экономиканың жаппай күйреуі халықтың басым көпшілігін күйзеліске ұшыратты. Көптеген сарапшылар этносаралық шиеленістер мен қақтығыстар болады деп болжам жасады. Бірақ, біз өзіміздің егемен елімізде бейбітшілік пен келісім жағдайында өмір сүруге лайықты екенімізді бүкіл әлемге дәлелдедік. Менің «алдымен экономика, сосын саясат» деген негізгі қағидатым дұрыстығын дәлелдеді, – деді «Nur Otan» партиясының Төрағасы.
Қазақстанның Тұңғыш Президенті дұрыс жүргізілген саясаттың арқасында еліміздің посткеңестік кеңістіктегі қарқынды дамып келе жатқан мемлекетке айналғанын айтты.
«Nur Otan» партиясының Төрағасы жолдардың құрылысы мен қайта жөнделуінің зор нәтижелерін атап өтіп, Тәуелсіздік жылдарындағы қазақстандықтардың табысының өсіміне тоқталды.
– Біз үшін ең қиын болған жылдарда мен мыңдаған жас қазақстандықтарды әлемнің үздік университеттеріне жібердім. Бүгінде озық білім беру жүйесін Қазақстанда қалыптастырамыз. Оның өзегі Назарбаев зияткерлік мектептері мен Назарбаев Университеті болмақ, – деді Елбасы.
Нұрсұлтан Назарбаев денсаулық сақтау ісі мен мәдениет саласындағы жетістіктерге де тоқталды.
– Маған өз халқыммен бірге тәуелсіз Қазақстанды құру мәртебесі бұйырғанын мақтан тұтамын. Қиын заманға қарамастан халқым менің бастамаларыма әрдайым қолдау көрсетті. Соның арқасында біз барлық нәтижелерге қол жеткіздік. Мен еліміздің халқына ризашылығымды білдіремін, – деді Қазақстанның Тұңғыш Президенті.
Сонымен қатар, «Nur Otan» партиясының Төрағасы Қазақстанның одан әрі табысты дамуын біздің бағдарымыздың сабақтастығы ғана қамтамасыз ететінін айтты.
– Төртінші өнеркәсіптік революция талаптарына сәйкес елімізді технологиялық және инфрақұрылымдық тұрғыдан дамытудың жаңа кезеңіне қадам бастық. Цифрландыру және инновацияны енгізу есебінен еңбек өнімділігі мен экономиканың бәсекеге қабілеттілігі артты. Осы ауқымды жұмыстардың бәрі бүкіл қазақстандықтардың әл-ауқатын арттыруға бағытталған, – деді Елбасы.
Нұрсұлтан Назарбаев Конституция бойынша өзіне бекітілген өкілеттіліктерге сәйкес Отанымызды өркендету үшін жұмыс істей беретінін айтты.
– Мен төраға болып қала беретін Қазақстан халқы Ассамблеясы аясында атқаратын жұмыс көп. Қоғамдық келісім мен ұлтымыздың бірлігін нығайту үшін ісімізді жалғастыра береміз. Қауіпсіздік Кеңесін басқара отырып, мен өзімнің көпжылдық тәжірибемді ішкі және сыртқы саясатты анықтай отырып, елімізді дамытудың бірқатар негізгі мәселелерін шешуге бағыттаймын. Мен бұрынғысынша ең ірі «Nur Otan» саяси партиясының Төрағасы болып қала беремін, – деді Қазақстанның Тұңғыш Президенті.
Елбасы Нұрсұлтан Назарбаев таңдап алған саяси және экономикалық бағдар сабақтастығының сақталуына партия кепіл болуға және белгіленген міндеттердің бәрін жүзеге асыруға тиіс екенін айтты.
– Жаңғырудың тиімділігін, соның ішінде партияның «Бақытты отбасы», «Құтты мекен», «Ауыл – Ел бесігі» және «Халыққа көмек» жобаларын жүзеге асыру аясында әрбір қазақстандықтың сезінуіне қол жеткізуіміз керек, – деді «Nur Otan» партиясының Төрағасы.
Қазақстанның Тұңғыш Президенті қазақстандықтардан өз атына көптеген хат келіп жатқанын айтып, қазақстандықтардың достығы мен құқықтарының теңдігі өзгермейтініне сенім білдірді.
Нұрсұлтан Назарбаев Қасым-Жомарт Тоқаевты еліміздегі жоғары лауазымға лайықты үміткер екенін айтып, оның Отан алдындағы сіңірген еңбегі мен жеткен жетістіктеріне тоқталды.
– Қасым-Жомарт Тоқаев менімен бірге тәуелсіздіктің алғашқы жылдарынан бастап қызметтің түрлі саласында жұмыс істеді. Ол – ұзақ жылдар Сыртқы істер министрлігіне жетекшілік етіп, Қазақстанның сыртқы саясатын бірге қалыптастыруға атсалысқандардың бірі. Оның дипломатиялық дәрежесі шетелде жоғары бағаланады. Қасым-Жомарт Тоқаевтың БҰҰ Бас хатшысының орынбасары болғанын және тәжірибелі мемлекет саясаткері екенін жақсы білесіздер, – деді Қазақстанның Тұңғыш Президенті.
Сондай-ақ, Елбасы республикалық қоғамдық сайлау штабының жұмысын үйлестіруді тапсырып, азаматтардың барлық санатымен жұмыс жүргізудің қажеттілігіне назар аударды.
Соңында Қазақстанның Тұңғыш Президенті қазіргі жағдайда тұрақты дамып, өсіп-өркендеу үшін халықтың бірлігі бекем болуы және барша қазақстандықтардың бірлесе күш-жұмылдыруы қажет екенін атап өтті.
– Біз бұл кезеңді еш қиындықсыз еңсеретінімізге сенімдімін. Біздің мақсатымыз – халқымыздың әл-ауқатын арттыру және елімізді одан әрі ілгерілету. Мемлекетке құрмет көрсету, азаматтардың бір-бірін сыйлауы – тұрақтылықтың белгісі, – деді Нұрсұлтан Назарбаев.
Қазақстан Республикасының Тұңғыш Президенті – Елбасының Баспасөз қызметі











///Мемлекет басшысы Грузия Президентінің сапары айтулы оқиғаларға – елдеріміз арасындағы дипломатиялық қатынастардың 25 жылдығына және «ЭКСПО-2017» халықаралық көрмесінің ашылуына тұспа-тұс келіп отырғанын атап өтті. 
– Сіздің осы сапарыңызға және Грузияның көрмеге қатысқанына дән ризамыз. Біздің қарым-қатынастарымыз әркезде де жақсы болды. Елдеріміз тәуелсіздіктің алғашқы жылдарында бір-біріне жан-жақты көмек көрсеті. Қазақстан Грузия экономикасының негізгі инвесторларының біріне айналды. Екіжақты қатынастарды одан әрі жақсартуға ешқандай да кедергі жоқ. Бұл тұрғыда Сіздің сапарыңыздың маңызы зор, – деді Нұрсұлтан Назарбаев.
Грузия Президенті еліміздің даму қарқынына қызығушылық танытып, Қазақстанға келуге көптен ықыласты болғанын айтты.  
– Сіздің және халқыңыздың қиындыққа толы осы жылдарда ауқымды жұмыс атқарғандарыңызды қазір өз көзіммен көріп отырмын. Грузин халқы Сіздің еліңіз бен жеке өзіңіз тарапынан көрсетіліп жатқан қолдауға ризашылық білдіреді және оны бағалай біледі. Грузияның «ЭКСПО-2017» көрмесіне қатысуы аса маңызды деп санаймын. Біз онда өз экономикамыздың жетістіктерін көрсетіп, дәстүрлі тату көршілік байланыстарымызды жалғастыра аламыз, – деді Г.Маргвелашвили.
Сондай-ақ Грузия Президенті экономикалар ынтымақтастығының тұжырымдамасына өз елінің белсене қатысып, халықтар арасындағы диалогты дамытуға жағдай жасап отырғанын атап өтті.
– Сіздің осы бағытта орасан зор жұмыс атқарып жүргеніңізді білемін. Біздің елдеріміз тәуелсіздікке қол жеткізген сәттен бері дәл осы бағытта дамып келеді, – деді Г.Маргвелашвили.
Соңында Грузия Президенті Нұрсұлтан Назарбаевқа ұзақ жылдардан бергі қолдауы үшін зор алғыс білдіріп, Астанадан алған әсерлері жөнінде айтты.  


///Қасым-Жомарт Тоқаев пен Мун Чжэ Ин Корея бизнесінің көшбасшыларымен кездесу өткізді. Жиынға қазақстандық ірі кәсіпорындардың басшылары да қатысты.

Қазақстан Президенті сөз басында Мун Чжэ Инге Корея Республикасына мемлекеттік сапарды және осы іс-шараны ұйымдастырғаны үшін ризашылығын білдірді. Мемлекет басшысы Сеулге сапарының бағдарламасы аса тығыз екенін атап өтті.
– 20-шы және 21-ші ғасырдағы тарихқа көз жүгіртсек, қазақтар мен корейлердің жүріп өткен жолы күрделі, үлкен сынақтардан сынбай өткенін байқауға болады. Дәлірек айтқанда Азаматтық соғысқа да, Ұлы Отан соғысына да қатысты. Бабаларымыз көптеген сын тезінен өтті. Соған қарамастан, біздің халықтарымыз бір-біріне иық тірестіре отырып, қиыншылықтарды жеңе білді. Қазақтар мен корейлер бауырлас халықтарға айналды, – деді Мемлекет басшысы.
Бұл ретте Қасым-Жомарт Тоқаев Оңтүстік Корея біздің елдің ірі сыртқы сауда және экономикалық әріптестерінің бірі екенін атап өтті.

Қазақстан Президенті кореялық бизнес өкілдерінің азық-түлік, тау-кен байыту, автомобиль және экономиканың басқа да секторында табысты еңбек етіп жатқанын атап өтті. Қасым-Жомарт Тоқаевтың айтуынша, қазақ-корей ынтымақтастығының зор әлеуеті әлі де толық ашылмаған.
Мемлекет басшысы Қазақстан өзінің 19 миллиондық нарығынан бөлек, Еуразиялық экономикалық одаққа кіру үшін тиімді алаңның қызметін атқара алады деп есептейді.
– Қазақстан 75 миллион тұрғыны бар Орталық Азияның экономикалық тұрғыдан ең дамыған елі болып есептеледі. Заманауи құқықтық, салықтық және қаржылық жүйе мен Орталық Азиядағы міндетті төлемдерсіз сауда жүйесі Қазақстанды осы аймақта жұмыс істеуге ең қолайлы алаңға айналдырып отыр, – деді Мемлекет басшысы.
Президент біздің елдегі инвестициялық ахуал туралы айта келе, корей тарапын жаңа ережелермен, яғни жеке қолдау шаралары, заңнамалық тұрақтылық және стратегиялық инвесторларға ерекше жағдай жасауды қамтитын «Стратегиялық инвестициялық келісіммен» таныстырды. Мемлекет басшысының айтуынша, бұл тетік «Самал жел» экономикалық ынтымақтастық тұжырымдамасын жүзеге асыруға да негіз болмақ.
Сонымен қатар Қасым-Жомарт Тоқаев жер қойнауын пайдалану, инновациялар мен жаңа технологиялар, атом, баламалы және жаңартылатын қуат көздері, мұнай-газ, машина жасау салаларында тиімді жобалар жүзеге асыруға мүмкіндік мол екенін атап өтті.
Мемлекет басшысы бұлардың өзі ынтымақтастық орнатуға болатын барлық бағыт емес екенін айтты. Ол металлургия, автомобиль және азық-түлік өндірісі, денсаулық сақтау және білім салаларында Оңтүстік Кореяның үлкен жетістіктерге жеткенін атап өтті.
Президент осы аса қиын жолда жинақтаған тәжірибе, білім мен технологиялар Қазақстанда да үлкен сұраныста екенін жеткізді. Оның айтуынша, Қазақстан бүгінде экономиканы цифрландыру және жаңа технологияларға көшіру кезеңінде.
– Біз инвестициялық және технологиялық ынтымақтастықтың барлық бағыты бойынша жұмыс істеуге дайынбыз. Ол үшін қаржылық та, материалдық та мүмкіндіктер мен дамыған инфрақұрылым бар. Ең бастысы – басшылықтың саяси ниеті түзу, мемлекеттеріміздің арасында тату байланыс орнаған. Сондықтан біздің ынтымақтастығымыздың болашағына зор үміт артамын. Қазақстан Республикасының Президенті ретінде қол жеткізілген келісімдердің жүзеге асырылуына және жалпы елдеріміздің экономикалық ынтымақтастығын нығайтуға бағытталған барлық іс-қимылдарға мониторинг жүргізіп, жіті бақылап отыратынымды тағы қайталап айтамын, – деді Қасым-Жомарт Тоқаев.  
Президент Мун Чжэ Ин өз сөзінде Қазақстанмен бірлескен инвестициялық жобалардың жүзеге асырылуына Оңтүстік Корея Үкімет3 тарапынан толық қолдау көрсетілетінін айтты.

Іс-шара барысында кореялық «Hyunday Motor Company», «Samsung Electronics», «Doosan Heavy Industries & Construction», «Lotte Confectionery», «POSCO International», «Celltrion, Dongil Construction», «KOTRA» компанияларының жетекшілері сөз сөйледі.
Қазақстан тарапынан Премьер-Министрдің орынбасары Роман Скляр, «Самұрық-Қазына» ҰӘҚ төрағасы, «Kaspi.kz» АҚ директорлар кеңесінің төрағасы, «Mineral Product» ЖШС-ның құрылтайшысы баяндамалар жасады.


///Ауған тарапының бастамасымен Қасым-Жомарт Тоқаев Ашраф Ғанимен телефон арқылы сөйлесті. Қазақстан мен Ауғанстан басшылары екіжақты ынтымақтастықтың қазіргі ахуалы мен келешек перспективаларын талқылады.
Ауғанстан Президенті Қазақстанның ауған ішіндегі диалогты тұрақты түрде қолдап, еліміздің кең көлемде экономикалық көмек көрсетіп келе жатқаны үшін алғыс айтты. Қасым-Жомарт Тоқаев еліміздің Ауғанстанға алдағы уақытта да жан-жақты қолдау көрсете беретінін растады. Мемлекет басшысының айтуынша, Қазақстан Ауғанстанның қауіпсіздігін қамтамасыз ету, экономикасы мен әлеуметтік инфрақұрылымын қайта қалпына келтіру жөніндегі халықаралық және аймақтық форумдардың жұмысына белсенді түрде қатысады.
Қасым-Жомарт Тоқаев Ауғанстанмен арадағы жан-жақты байланыстарды жандандыру мақсатында ерекше тапсырмалар бойынша елші дәрежесіндегі арнайы өкіл институты құрылғанын атап өтті. Осы жылдың бірінші жартысында Қазақстанға үкіметтік делегация келеді. Президенттер осы кездесу барысында нақты мәселелер мен ынтымақтастықтың басқа да бағыттары бойынша диалогты одан әрі жалғастыру жөнінде уағдаласты. Қасым-Жомарт Тоқаев Ашраф Ғаниді үкіметтік делегациялар жасайтын келіссөздердің нәтижелерін бекіту және Қазақстан мен Ауғанстан арасындағы өзара іс-қимылдың келешегін талқылау үшін елімізге ресми сапармен келуге шақырды.

///Мемлекет басшысы Нұрсұлтан Назарбаев Дорис Лойтхардқа «ЭКСПО-2017» халықаралық көрмесіндегі Швейцария ұлттық күнінің ашылуына қатысқаны үшін ризашылық білдірді.
– Сіздің алғаш рет жаңа елордамызға келіп отырғаныңызға қуаныштымын. Жақында, 1 тамызда Швейцарияның ұлттық мерекесі – Конфедерацияның құрылған күні атап өтілді. Мейрамдарыңызбен құттықтаймын. Бүгін ЭКСПО көрмесінде ұлттық күндеріңізді аштыңыз. Сізге ұнады деген үміттемін. Біз үшін ЭКСПО көрмесіне келуіңіздің маңызы зор, – деді Қазақстан Президенті.
Нұрсұлтан Назарбаев екі ел арасында қалыптасқан ынтымақтастыққа тоқталып, екіжақты экономикалық және саяси қарым-қатынастардың одан әрі нығая түсетініне сенім білдірді.
– Швейцария – Қазақстанның Еуропадағы аса маңызды серіктесі. Біз бұл қарым-қатынасты жоғары бағалаймыз және оны әрі қарай дамытуға ниеттіміз. Елдеріміз арасындағы тауар айналымы артып келеді. Швейцария бизнесінің елімізде дамуына мүдделіміз. Қазір 300 кәсіпорын жұмыс істеуде, олардың саны одан да көп болуы мүмкін. Сіздің сапарыңыз экономикалық және саяси қарым-қатынасымыздың одан әрі нығаюына серпін береді деп сенемін, – деді Қазақстан Президенті.
Мемлекет басшысы Швейцария Конфедерациясының Президентіне Қазақстанға жасаған сапары барысында аралап көруге болатын Астана қаласындағы сәулетті ғимараттар туралы айтты.
– Соңғы он бес жылда салынған қалаға алғашқы сапарыңыз қызықты болған шығар деп ойлаймын. Біз ЭКСПО нысандарын 3 жылда салып шықтық. Астанада әлемде теңдесі жоқ көптеген бірегей жобалар жүзеге асырылды. Мәселен, мұнда сәулетші Норман Фостердің жобасы бойынша таңғажайып пирамида салынды, – деді Нұрсұлтан Назарбаев.
Сонымен бірге, Мемлекет басшысы «Нұр Әлем» сферасын, «Хан Шатыр» сауда және ойын-сауық орталығының ғимаратын, «Нұрлы Жол» жаңа вокзалын, «Астана Опера» опера және балет театрын, сондай-ақ басқа да нысандарды атап өтті.
Кездесуде Дорис Лойтхард Қазақстан Президентіне алғыс білдіріп, «ЭКСПО-2017» көрмесінің табысты ұйымдастырылумен құттықтады.
– Шын мәнінде, «Нұр Әлем» сферасы – таңғаларлық нысан. Онда орналасатын «Астана» қаржы орталығының даму перспективасы өте жақсы болады деп ойлаймын. Сонымен қатар, бизнес тарапынан қарым-қатынасты нығайтуға зор қызығушылық бар екенін айтуға болады, – деді Швейцария Конфедерациясының Президенті.


///Президент Қасым-Жомарт Тоқаев Шетелдік инвесторлар кеңесінің 34-отырысы қарсаңында «Fortescue Future Industries» компаниясының негізін қалаушы әрі директорлар кеңесінің төрағасы Эндрю Форресті, сондай-ақ «Полиметалл УК» акционерлік қоғамының президенті Игорь Финогеновті қабылдады.
Эндрю Форрестпен кездесу барысында көміртегін аз пайдалана отырып даму мәселесі талқыланды. Бұл – Қазақстанның стратегиялық мақсаттарының бірі.
«Fortescue Future Industries» компаниясы директорлар кеңесінің төрағасы Президентке компанияның еліміздегі жел энергетикасы және жасыл сутегін өндіру жобаларына инвестиция салу жоспары туралы айтты.

Игорь Финогенов Қасым-Жомарт Тоқаевқа әлемдегі ірі тау-кен және алтын өндіруші компаниялардың қатарына кіретін «Полиметалл УК» акционерлік қоғамының жұмысы туралы мәлімет берді.
Кәсіпкер Мемлекет басшысына геологиялық барлау жұмыстарын жүргізу және күн электр станцияларын салу жөніндегі жоспарын айтты.
 
///
	 

	Мемлекет басшысы шаруашылық базасында Қазақ Ұлттық ауыл шаруашылығы университетімен бірлесіп құрған «Байсерке-Агро» ғылыми-өндірістік оқыту орталығы жұмысымен танысты.
	
	Қазақстан Президентіне дәнді дақылдардың жаңа сорттары, пестицидтер мен биотыңайтқыштардың сан алуан түрі, сондай-ақ Қазақстан ғалымдары «Байсерке-Агро» ҒӨОО базасында жасап шығарған ветеринарлық препараттар көрсетілді. Сонымен қатар, Нұрсұлтан Назарбаев ауыл шаруашылығы техникасының жетілдірілген әрқилы түрлері мен мал шаруашылығы нысандарын аралап көрді.
	
	Мемлекет басшысы отандық жоғары оқу орындары оқыту үдерісін ғылыммен және өндіріспен ұштастыру тәжірибесін қолдануы қажеттігіне назар аударды.
	
	– Барлық университеттер ғылыммен айналысуға тиіс. Оларда зертханалар ашып, кейін өндіріс ұйымдастыру үшін қажет болатын тәжірибелік-өнеркәсіптік жұмыстарды жүргізуге арналған техникалық база құрған жөн, – деді Нұрсұлтан Назарбаев.  
	
	Мемлекет басшысы елдегі ауыл шаруашылығы кешенін тиімді дамыту ісі бұл салада заманауи ғылыми әдістемелер мен әзірлемелерді қолдануды талап ететінін айтты.
	
	– Азық-түлік өндірісі елімізді дамытудың басты факторына айналып келеді. 2050 жылға әлемде халық саны қарай 9 миллиардқа дейін өседі, ол ауыл шаруашылығы өнімдерін өндіруді екі есеге арттыруды қажет ететін болады. Қазақстанның, орасан кең алқаптарды қоса алғанда, сол орынды иеленуге барлық мүмкіндігі бар. Бұл ретте ауыл шаруашылығы жаңа технологиялардың көмегінсіз одан әрі дами алмайды. Ғылымның бар күшін пайдалану керек, тек сонда ғана біз ауыл шаруашылығы саласында ілгерілей аламыз, – деді  Қазақстан Президенті.
	
	«Байсерке-Агро» өндірістік шаруашылығы егін шаруашылығымен, мал шаруашылығымен, ет және сүт өңдеумен айналысады. Ауыл шаруашылығы дақылдарын өсіру барысында отандық ғалымдар әзірлеген инновациялық технологиялар белсенді түрде қолданылады. Шаруашылық құрамына екі ветеринарлық патология-анатомиялық зертханасы, жем-шөпті зоотехникалық талдаудан өткізетін зертханасы және агрохимия зертханасы бар ғылыми-өндірістік оқыту орталығы кіреді.



///Әңгімелесу барысында Елбасы Нұрсұлтан Назарбаев мәртебелі қонаққа ілтипат білдіріп, екі мемлекет арасындағы экономикалық және саяси ынтымақтастықтың тиімділігін айтты.
– Сізбен Қазақстанда жүздескеніме қуаныштымын. Тәуелсіздігіміздің алғашқы күнінен бастап Оңтүстік Кореямен жақсы қарым-қатынас орнаттық. Біз экономикалық және саяси ынтымақтастығымызды жаңадан қалыптастырдық. Сіздердің жалпы Қазақстанға және Орталық Азияға деген ықыластарыңызды жоғары бағалаймыз, – деді Қазақстанның Тұңғыш Президенті.
Нұрсұлтан Назарбаев Оңтүстік Корея мен Корей Халық Демократиялық Республикасы арасында қол жеткізілген корейаралық уағдаластықтарды жүзеге асырудың маңыздылығын атап өтті.
– Сіздер күрделі мәселемен – Корей түбегінде бейбітшілік пен өзара сенім орнату ісімен айналысып жатырсыздар. Бұл оңай емес, бірақ бұл – игілікті іс. Сіздердің күш-жігерлеріңізге жан-жақты қолдау көрсетуге дайынбыз, – деді Елбасы Нұрсұлтан Назарбаев.
Оңтүстік Корея Президенті Қазақстанның Тұңғыш Президентіне жүздескені үшін ризашылық білдіріп, бұл сапардың екіжақты байланыстарды дамыту үшін маңызды екенін айтты.
– Брюссельде өткен АСЕМ саммиті аясында кездескеніміз есімде. Сол кезде мені Қазақстанға сапармен келуге шақырдыңыз. Мен бұл сапарға баса мән беремін. Өйткені биыл екі ел арасындағы стратегиялық серіктестігіміздің 10 жылдығын атап өтеміз, – деді Мун Чжэ Ин.
Оңтүстік Корея Президенті Қазақстанның экономикалық даму тұрғысынан қол жеткізген жетістіктерінің бәрі Нұрсұлтан Назарбаевтың көреген саясатының арқасы екенін ерекше атап өтті.
Сондай-ақ, Мун Чжэ Ин Қазақстанның бейбітшілік пен келісім бағытында, соның ішінде ядролық қарусыздану мен оны таратпау саласында жүргізіп жатқан саясатына тоқталды.
Кездесу соңында Елбасы Нұрсұлтан Назарбаев пен Оңтүстік Корея Президенті Мун Чжэ Ин Қазақстанның Тұңғыш Президенті кітапханасының көрмесіндегі экспозициялармен танысты.
 
Қазақстан Республикасының Тұңғыш Президенті – Елбасының Баспасөз қызметі







///
	 

	Мемлекет басшысы Нұрсұлтан Назарбаевтың тапсырмасына сәйкес мемлекеттік қызметтің «А» корпусына кадрлық резерв жасақтау жұмысы жүргізілді.

	Ұлттық комиссияның отырысында осы жұмыстың қорытындысы шығарылды. 2013 жылғы 4 – 21 маусым аралығында Комиссияның 14 отырысы өтті, оның барысында тестілеу кезеңінен өткен 1121 үміткердің әрқайсысымен әңгімелесу жүргізілді. Нәтижесінде Комиссия 940 кандидатты «А» корпусының кадрлық резервіне алуды ұсынды. Бұл ретте тестілеу қорытындылары, қалалар мен аудандардың даму рейтингілері, мемлекеттік органдар тиімділігін бағалау, сондай-ақ құқық қорғау органдарының мәліметтері ескерілді. Іріктеуге қатысу үшін барлығы 2024 адам өтініш берді.

	Осы орайда, Мемлекет басшысының «Қазақстан – 2050 Стратегиясы – қалыптасқан мемлекеттің жаңа саяси бағыты» Жолдауына сәйкес, қатаң іріктеу негізінде мемлекеттік саясаттың нақты бағыттарын іске асыруға жауапты кәсіби басқарушылардың принципті жаңа тобы – «А» корпусы жасақталды.      

	 Қазақстан Республикасы Президенті жанындағы Кадр саясаты жөніндегі ұлттық комиссия ұсынған кандидаттар тізімі
///
	 

	Мемлекет басшылары екіжақты ынтымақтастықтың басым салаларын, сондай-ақ еуразиялық интеграциялық үдерістің даму барысын талқылады.

	Сонымен қатар, Нұрсұлтан Назарбаев пен Владимир Путин өңірлік және халықаралық күн тәртібінде тұрған өзекті жайттар жөнінде пікір алмасты. Елбасы Н.Назарбаев В.Путинмен алғашқы кездесуден бері 15 жыл өткеніне тоқталды. 

	– Сіз 1999 жылы Үкімет төрағасы болған кезіңізде Алматыға келдіңіз. Осы жылдар ішінде Сіз Ресейде билік вертикалын қалпына келтірдіңіз, соның арқасында ол бүгінде мүлде басқа елге айналды. Өзіңіз жариялаған Жолдауды және ойға алған жоспарларды жүзеге асыруда үлкен табыстар тілеймін. Биыл біз Астанада Еуразиялық экономикалық одақ туралы шартқа қол қойдық. Ол келесі жылы жұмыс істей бастайды. Барлық кедергілерге қарамастан, біз бұл ұйымды қолдауға және оны өміршең әрі барлығы үшін тартымды етуге тиіспіз, – деді Нұрсұлтан Назарбаев.

	Өз кезегінде Ресей Президенті екіжақты ынтымақтастықтың негізгі перспективаларына және интеграцияны әрі қарай тереңдету жөніндегі жоспарларға назар аударды. 

	Мемлекет басшылары кездесу аясында 2013 жылғы 11 қарашадағы Қазақстан Республикасы мен Ресей Федерациясы арасындағы ХХІ ғасырдағы тату көршілік және одақтастық туралы шартты ратификациялау туралы грамоталармен алмасу жөніндегі Хаттамаға қол қойды.


///Кездесу барысында Назарбаев Зияткерлік мектептері қызметінің негізгі нәтижелері мен олардың даму перспективалары талқыланды.
Мемлекет басшысы еліміздің орта білім беру жүйесінде Назарбаев Зияткерлік мектептері ерекше рөл атқаратынын атап өтті.
– Бұл мектептер барлығына үлгі болуы керек. Біз олардың тәжірибесін жаңа мектептер ашатын кезде ескеретін боламыз. 2008 жылдан бері Зияткерлік мектептерді 5660 оқушы бітірді. Олардың барлығы да үш тілді еркін меңгерген. Біз бүкіл елге Қазақстанда үш тілде білім алу қолдан келетін іс екенін көрсеттік, – деді Елбасы.
Күләш Шәмшидинова Нұрсұлтан Назарбаевқа Зияткерлік мектептердің оқытушы құрамын қалыптастыру мақсатымен жүргізілген жұмыстар жөнінде мәлімдеді.
– Осы жылдар ішінде Сіздің қолдауыңыздың арқасында көптеген жұмыс атқарылды. Бізде 2800 мұғалім жұмыс істейді. Олардың 195-і – шетелдік оқытушылар, 183-і – «Болашақ» халықаралық бағдарламасы бойынша шетелдің жетекші оқу орындарында және Назарбаев Университетінде білім алған түлектер. Бүгінде бізде 4 доктор, 22 ғылым кандидаты және 719 магистр сабақ береді, – деді К.Шәмшидинова.
Сонымен қатар білім беру мекемесінің басшысы оқушылар контингентін қалыптастыру конкурстық негізде жүзеге асырылатынын және тек үміткерлердің қабілеттеріне байланысты анықталатынын айтты.
Кездесу соңында Елбасы Зияткерлік мектептер жүйесін одан әрі дамыту жөнінде бірқатар нақты тапсырма берді.

///
	 

	Отырыста Қазақстан Республикасының азаматтығына қабылдау туралы 439 өтініш қаралды. Мемлекеттік хатшы 2013 жылы Қазақстан азаматтығын алу үшін Комиссияға бір мыңға жуық адам өтініш білдіргенін атап өтті.

	Комиссия мүшелері Қазақстан Республикасының шет елдердегі мекемелерінде Қазақстан Республикасының азаматтығынан шығуды рәсімдеуді мемлекеттік қызметтер тізбесіне енгізу және осы қызметті электрондық форматқа көшіру жөніндегі Сыртқы істер министрлігінің жұмысы нәтижелерін талқылады.

	Отырыс қорытындысы бойынша Комиссия тиісті шешімдер мен ұсыныстар қабылдады.
///Мемлекет басшысына ұлттық мұнай-газ компаниясының 2019 жылғы жұмыстарының қорытындылары және алдағы кезеңге арналған даму жоспарлары жөнінде баяндалды.
Қасым-Жомарт Тоқаевқа «Қазмұнайгаз» ҰК акционерлік қоғамының қатысуымен жүзеге асырылып жатқан ірі инвестициялық жобалар, әлемнің көптеген еліне  коронавирус індетінің таралуына байланысты компанияның қабылдаған шаралары туралы мәлімет берілді. Сонымен қатар компанияда қызметкерлердің шетелдік іссапарларына шектеу қойылып, өндіріс орындары мен офистерде алдын алу шаралары қабылданған.
Мемлекет басшысы вирустың өндіріс үдерісіне және инвестициялық жобалардың жүзеге асырылуына кері әсерін азайту жөнінде шаралар қабылдауды тапсырды.  


///Президент Дональд Трамп АҚШ пен Қазақстан арасындағы кеңейтілген стратегиялық әріптестікті талқылау үшін Қазақстан Республикасының Президенті Нұрсұлтан Назарбаевты Ақ үйде қабылдады. Президент Н.Назарбаев Президент Д.Трампқа қонақжайлылығы үшін алғысын білдірді және оны келешекте Қазақстанға сапармен келуге шақырды. Екі көшбасшы Қазақстанның тәуелсіздігін, аумақтық тұтастығын және егемендігін, сондай-ақ жаһандық бейбітшілік пен өркендеу ісін ілгерілетудегі рөлін құптады.
1991 жылы Қазақстан тәуелсіздігін алған кезден бастап Қазақстан мен Құрама Штаттар арасындағы қарым-қатынастардың даму қарқынын мойындай отырып, көшбасшылар саясат пен қауіпсіздік, сауда мен инвестициялар жөніндегі ынтымақтастықты, сондай-ақ екі ел халықтары арасындағы байланыстарды Кеңейтілген стратегиялық әріптестік комиссиясы аясында жоғары деңгейдегі тұрақты кездесулер өткізу арқылы нығайтуға шешім қабылдады. Екі мемлекеттің басшылары «C5+1» диалогы сияқты өңірлік ынтымақтастық форматтарын пайдалану арқылы Орталық Азиядағы ортақ сын-қатерлерге төтеп беруге дайын екендіктері туралы мәлімдеді. Сондай-ақ, болашақта Ауғанстанның «C5+1» жобаларына қатысуын да құптады. Олар Ауғанстандағы шиеленісті бейбіт жолмен реттеуге және өңірдің саяси және экономикалық байланыстарының одан әрі дамуына ықпал ететін бастамаларды ілгерілетуге қол жеткіземіз деп ұйғарым жасады. Екі ел көшбасшылары заң үстемдігі мен адам құқықтарын сақтай отырып, зорлық-зомбылық экстремизмі мен халықаралық терроризмге қарсы тұру үшін ынтымақтастықты тереңдетуге әзір екендіктерін білдірді.
 
Халықаралық көшбасшылық мұрасы
Президент Д.Трамп 2017-2018 жылдарға БҰҰ Қауіпсіздік Кеңесінің сайланған мүшесі ретіндегі Қазақстанның жаһандық көшбасшылығын атап өтті. Ол 1992 жылы ядролық арсеналынан өз еркімен бас тартқаннан бастап, қаруды таратпау ісіне күш салып келе жатқан халықаралық көшбасшы ретіндегі Қазақстанның мұрасын және ядролық қауіпсіздік жөніндегі қазіргі міндеттемелерін күшейтуін, сондай-ақ жуырда химиялық қарудың таратылуы мен қолданылуына жол бермеу шараларын күшейтуді қолдағанын жоғары бағалады. Екі көшбасшы Корей Халық Демократиялық Республикасының ядролық және зымырандық бағдарламаларын қоса алғанда, жаппай қырып-жоятын қарудың заңсыз таралуын айыптады. Екі ел Президенттері таяуда Қазақстанда ядролық байыту технологияларының таралу қаупін азайтуға бағытталған МАГАТЭ-нің төмен байытылған уран банкінің ашылуын құптады.
 
Өңірлік қауіпсіздік
Президент Д.Трамп Ауғанстанға тұрақты логистикалық жәрдем беру және жол ашу, сондай-ақ гуманитарлық көмекті күшейтуге үлес қосу арқылы АҚШ-тың Оңтүстік Азия жөніндегі стратегиясын қолдауға Қазақстанның берік ұстанымы үшін Президент Назарбаевқа ризашылығын білдірді. Екі көшбасшы ауғандардың өз басшылығымен және күш-жігерімен жүретін бейбіт процес қана Ауғанстанға тұрақтылық пен қауіпсіздік әкелетінін растады. Президент Д.Трамп Қазақстанның ауған қауіпсіздік күштерін қолдауға арналған бұған дейінгі қаржылық жарналарын атап өтті. Президент Назарбаев ауыртпалық жүгінің әділ бөлінуін мақұлдай отырып, Ауғанстанның қауіпсіздік проблемасын шешуге қосымша қолдау көрсетуге әзір екенін тағы да растады. Ол, сондай-ақ, Ауғанстан әйелдерінің жағдайын жақсартуға ерекше назар аудара отырып, азаматтық және құқық қорғау мамандықтары бойынша Қазақстанда ауғандықтарды даярлау бағдарламасын кеңейтуді ұсынды. Екі көшбасшы Ауғанстанның көлік инфрақұрылымын дамыту жөніндегі жобаларға Қазақстанның қатысуын құптады. Сирияға қатысты, тараптар зорлық-зомбылық шиеленісінің оң шешім табуына қол жеткізуге және БҰҰ қолдауымен Женева бейбіт процесі аясында қақтығысты саяси жолмен реттеу негізін нығайтуға бағытталған дипломатиялық бастамаларды құптады.
 
Қорғаныс және қауіпсіздік салаларындағы ынтымақтастық
Екі мемлекеттің көшбасшылары өңірлік қауіпсіздікті қолдау үшін ынтымақтастық, өзара ықпалдастық, қолжетімділікті және логистикалық маршруттарды кеңейтуге арналған бірқатар келісімдер жасауға ниет білдіре отырып, қорғаныс және қауіпсіздік салаларындағы екіжақты қарым-қатынастарды тереңдетуге дайын екендіктерін мәлімдеді. Екі көшбасшы Қазақстан Республикасы Қорғаныс министрлігі мен АҚШ Қорғаныс министрлігі арасындағы әскери ынтымақтастықтың төртінші бесжылдық жоспарына қол қойылғанын атап өтті. Президенттер интернет арқылы жасалатын электрондық коммерция және қылмыс қаупіне қарсы жаһандық ынтымақтастыққа негіз болатын Киберқылмыстар туралы конвенцияға қосылуға Қазақстанның мүдделілігін зерделеуге дайын екендіктерін айтты. Мұндай көпжақты келісімдерге қатысу халықаралық терроризм мен зорлық-зомбылық экстремизміне қарсы күресу үшін құқық қорғау органдары арасындағы ынтымақтастық пен ақпарат алмасуды нығайтатын болады.
 
Экономикалық ынтымақтастықты нығайту
Президент Н.Назарбаев және Президент Д.Трамп екіжақты сауда мен инвестицияларды ұлғайтуға, екі елде де жұмыс орындары мен мүмкіндіктер ашуға бағытталған әділ және өзара тиімді экономикалық әріптестікті ілгерілетуге әзірліктерін білдірді. Президент Н.Назарбаев Қазақстан экономикасындағы Америка Құрама Штаттарының жетекші инвестор ретіндегі рөлін атап өтті. Президент Д.Трамп келешекте халықаралық экономикалық ұйымдарға қатысудың бұлжымас шарты болып табылатын, Қазақстан тарапынан Дүниежүзілік сауда ұйымы аясындағы міндеттемелерді орындаудың, әділ еңбек қатынастарды қолдаудың, келісімшарттардың мызғымастығын қамтамасыз етудің және зияткерлік меншік құқықтарын қорғаудың маңыздылығын атап өтті. Президент Д.Трамп Қазақстанның әртараптандырылған және инновациялық экономиканы дамыту жөніндегі өршіл жоспарларын құптап, АҚШ-тың қаржылық даму институттарының Қазақстанға инвестициялар тартуға мүдделілігін айтты. Екі көшбасшы тұрақты әрі қалыпты сауда қатынастарын дамыту үшін заңнамалық шараларды қолдайтындықтарын мəлімдеді жəне Қазақстанға бұл мəртебені беру екіжақты сауда байланыстарын одан əрі нығайтуға жәрдемдесетінін мәлімдеді. Екі мемлекет басшылары мұнай-газ, ядролық қаруды таратпау және бейбіт ядролық даму салаларын қоса алғандағы екіжақты энергетикалық ынтымақтастықтың негізгі бағыттарын айқындайтын Энергетика саласындағы стратегиялық диалог деңгейін көтеруді белгілеп берді. Көшбасшылар цифрлық экономика, денсаулық сақтау, коммерциялық авиация, қаржы, банк ісі, ауыл шаруашылығы және ғарышты зерттеу салаларындағы екіжақты ынтымақтастықты дамытуға дайын екендіктерін білдірді. Президенттер Орталық Азиядағы Сауда және инвестициялар жөніндегі негіздемелік келісімге (TIFA) өздерінің ықыласты екенін растады және Ауғанстанның болашақта TIFA Кеңесінің кездесулеріне қатысуын құптады. Қазақстан және Құрама Штаттар Қазақстандағы қоршаған ортаға төнетін қауіптерді бағалап, табиғи апаттар қатерін азайту үшін ғарыштық технологияларды пайдалану саласындағы ынтымақтастықты нығайтуды жоспарлап отыр. Көшбасшылар, сондай-ақ, Қазақстан экономикасы үшін қандай да бір аңдаусыз жағдайды болдырмау мақсатымен санкциялар мәселелері бойынша кеңесіп отыруға ниетті екендіктерін білдірді. Соңында Президент Д.Трамп Н.Назарбаевты Қазақстанның экономикалық әлеуетін танытқан, аумағына «Астана» халықаралық қаржы орталығы орналасатын «ЕХРО-2017» көрмесінің табысты өтуімен құттықтады.
 
Адами өлшем
Президенттер адам капиталын дамытуға деген ұмтылыс екі елдің жаһандық бәсекеге қабілеттілігіне қолдау болатын болашаққа деген инвестициялар екенін мойындады. Көшбасшылар екі ел арасындағы дипломатиялық және консулдық байланыстарды кеңейтуді жөн көрді. Президент Д.Трамп Қазақстанның ағылшын тілін меңгеру деңгейін көтеруге бағытталған бастамасын құптап, Қазақстан  мектептерінде ағылшын тілін оқыту бағдарламаларын жетілдіру үшін көмектесуге дайын екенін білдірді. 
///Қарағанды облысына жұмыс сапарымен келген Қазақстан Президенті Қасым-Жомарт Тоқаев жаңадан салынған 1200 орындық мектеп-гимназияны аралап көрді.
Жаңа білім ошағына жақын жерлердегі қазақ мектептерінен 900 оқушы ауыстырылған. Бұл үш ауысымда оқыту мәселесін шешуге бағытталған маңызды қадам болып отыр.
Қасым-Жомарт Тоқаев мектептегі оқу-тәрбие жұмыстарының ұйымдастырылуымен танысып, бастауыш сынып оқушылары оқитын кезекші сыныптарды аралады.
Мемлекет басшысына заманауи құралдармен жабдықталған кабинеттер, STEM-лаборатория, роботтық техника және зияткерлік бөлмелер, мектеп телестудиясы мен медиастудия көрсетілді. Мектепте сабақтан тыс ұйымдастырылатын үйірме жұмыстары үшін ART-студия және хореография залы салынған.
Президент жаңа мектеп-гимназияға Абайдың есімін беру жөніндегі ұсынысты қолдады. Оқу ошағы ұлы ақын әрі ойшылдың мұраларын зерттеу, насихаттау орталығына айналады. Мектеп базасында қалалық қана емес, облыстық іс-шаралар да өткізіледі. Ол үшін 700 орындық акт залы бар. Оның іші Абай шығармашылығымен безендірілген.
Сонымен қатар Президентке коронавирус пандемиясы кезіндегі оқу үдерісінің ұйымдастырылуы жөнінде мәлімет берілді. Жаңа оқу жылында өңірдегі 504 мектепте 204 мың оқушы, соның ішінде, 22 мың бірінші сынып оқушысы білім алуда.
Контингенті 300-ден аспайтын 279 мектеп штаттық режимде жұмыс істеп жатыр. Мұндай оқу орындарында 29 мыңға жуық оқушы оқиды. Бастауыш және бесінші сынып оқушылары үшін 6166 кезекші сыныптар ұйымдастырған. Бұл сыныптарда 77 мыңнан астам бала оқып жатыр. Бүкіл білім беру мекемелерінде санитарлық режим барынша күшейтілген.
















///Қазақстан Президенті Қарағанды қаласындағы жаңадан салынған теннис орталығының жұмысымен танысты. Орталықта бір мезгілде 650 бала жаттыға алады.
Нысанның инфрақұрылымы әлемнің ең озық стандарттарына сай келеді. Мұнда 11 корт бар, оның 7-уі жабық. Сонымен қатар жалпы және арнайы дене шынықтыру жұмыстарына арналған залдар бар.
Қасым-Жомарт Тоқаевқа орталықтың техникалық жабдықталуы туралы егжей-тегжейлі баяндалды. Атап айтқанда, орталықта ATP/WTA Challenger деңгейіндегі әлемнің үздік 100 ойыншысы қатысатын халықаралық және республикалық теннис жарыстарын өткізуге, сондай-ақ, отандық спортшылардың кәсіби шеберлігін шыңдауға мүмкіндік жасалған.
– Қала өміріндегі осындай маңызды нысанның пайдалануға берілуімен құттықтаймын. Біз қазір бұқаралық спортты дамытуды мақсат етіп отырмыз. Мына спорт орталығы барлық балалардың үлкен тенниспен шұғылданып, денсаулығын күшейтуге мүмкіндік береді. Бұл көпжақты әрі ыңғайлы нысан. Осы мүмкіндікті пайдалана отырып, Қазақстан теннис федерациясының президенті Болат Жәмішұлы Өтемұратовқа ризашылығымды білдіремін, – деді Мемлекет басшысы.
Орталықтың жалпы көлемі 7,8 мың шаршы метрді құрайды. Онда мәжіліс залы мен 2 кафетерий және қонақ үй кешені бар.
Шаһар шаруашылығын дамытудың үздік әлемдік тәжірибелеріне сәйкес теннис орталығының айналасындағы 1,5 гектар аумақ толығымен абаттандарылып, көгалдандырылған. Нысан құрылысына жеке инвесторлар 2,4 млрд теңге көлеміндегі қаражат салған.
Қазақстанның теннис федерациясы орталықты әдістемелік тұрғыдан қамтамасыз етіп, операциялық басқару қызметін үйлестіреді.
Сонымен қатар Қазақстан Президенті Үстел теннисі орталығының жұмысымен танысты. Жаңадан ашылған спорт нысанында 18 үстелге арналған ойын залы, 9 теннис үстелі орналасқан жаттығу залы, медицина және массаж кабинеттері, жаттығу залы, әкімшілік ғимараты, төрешілер мен бапкерлердің бөлмелері, мәжіліс залы мен VIP-орындар бар.
Заманауи үстел теннисі орталығының ашылуы оқу-жаттығу жұмыстарын сапалы өткізуді қамтамасыз етуге, сондай-ақ, республикалық және халықаралық деңгейдегі жарыстарды жоғары деңгейде өткізуге мүмкіндік береді. Бұл өз кезегінде ел спортшыларының шеберлігін шыңдауға ықпал етеді. Орталықта күніне 400 адам үстел теннисін ойнай алады.
Мемлекет басшысы бұқаралық спортты дамытудың, дене шынықтырумен және спортпен айналысатын халықтың санын арттырудың маңыздылығын атап өтті. Сонымен қатар Президент аталған орталықтың салауатты өмір салтын насихаттауға, аймақтағы үстел теннисімен шұғылданатын адамдардың қатарын арттыруға және оны дамытуға зор ықпал етеді деп сенім білдірді.
– Бұл тек жаттығып қана қоймай, халықаралық жарыс өткізуге барлық жағдай жасалған әдемі орталық екен. Үстел теннисінің президенті Данияр Әбілғазинге, Қарағанды облысының әкімі Жеңіс Қасымбекке, Қазақстан үстел теннисі құрамасының бас бапкері Эльмира Әлиеваға алғыс айтқым келеді. Болашақта үлкен жеңіске жетесіздер деп үміттенемін. Көп жаттықсаңыздар, жетістік те мол болады, – деді Қасым-Жомарт Тоқаев.
Орталық құрылысына Қазақстан Республикасының Үстел теннисі федерациясы 1 млрд 950 млн теңге қаржы жұмсаған.
Биыл Қарағанды облысында 85 спорт нысаны пайдалануға беріледі деп жоспарланған.













/// 
И.Бокова Қазақстанның Нұрсұлтан Назарбаевтың басшылығымен жеткен маңызды жетістіктеріне, әсіресе әлеуметтік және экономикалық дамудағы табыстарына назар аударды.
«Сіздің ел мен ЮНЕСКО арасындағы ынтымақтастықтың кеңеюі, сондай-ақ Қазақстанның білім, ғылым және мәдениет салаларының соңғы 20 жылдағы дамуы тәнті етеді», – делінген жеделхатта.
ЮНЕСКО бас директоры сондай-ақ біздің елдің БҰҰ Бас Ассамблеясының халықаралық мәдениеттерді жақындастыру жылын (2013-2022) жариялауға байланысты маңызды бастамасын атап өтті.
И.Бокова Қазақстан мен ЮНЕСКО арасындағы тығыз ынтымақтастықтың жалғасатынына сенім білдірді, сондай-ақ ортақ міндеттер мен мақсаттарды орындау үшін бар күш-жігерін жұмсайтынын айтты. 
///Кездесуге әмірліктердің әлемдік деңгейде жұмыс жүргізетін жетекші компанияларының басшылары қатысты.
Қазақстан Президенті Біріккен Араб Әмірліктері Қазақстанның Таяу Шығыс аумағындағы негізгі серіктесінің бірі екенін атап өтті. Нұрсұлтан Назарбаев тәуелсіздік алғалы бері елімізге Біріккен Араб Әмірліктерінен келген тікелей инвестиция көлемі 2 миллиард долларға жуықтағанын айтты.
– Қазақстанда әмірліктер капиталының қатысуымен 200-ге жуық бірлескен кәсіпорын жұмыс істейді. Олар ауыл шаруашылығы, металлургия және энергетика салаларын қамтиды. «Мубадала» мемлекеттік инвестициялық компаниясымен тығыз байланыс орнаған, – деді Мемлекет басшысы.
Қазақстан Президенті Астанада жалпы құны 1,6 млрд доллар болатын «Абу Даби Плаза» екі жақты ірі инвестициялық жобасы іске асырылып жатқанын ерекше атап өтті.
Сондай-ақ, Нұрсұлтан Назарбаев еліміздің экономиканы әртараптандыруға айрықша көңіл бөліп, озық 30 мемлекеттің қатарына қосылу міндетін алдына қойып отырғанына тоқталды.
– Осы мақсатқа жету үшін Қазақстанда бизнеске барынша жеңілдіктер қарастырылып, инвестиция тартуға қолайлы жағдай жасалуда, – деді Мемлекет басшысы.
Қазақстан Президенті республикамызда жүргізіліп жатқан бірқатар жүйелі шаралар мен институционалдық реформаларға тоқталып өтті.
– Тәуелсіздік жылдары еліміздің экономикасына жұмсалған шетелдік тікелей инвестиция 265 миллиард доллардан асады. Дүниежүзілік банктің «Бизнес жүргізу жеңілдігі» рейтингінде Қазақстан 35-ші орынға ие болды. Бүгінгі таңда 56 мемлекеттің азаматтары Қазақстанға визасыз келе алады. Олардың қатарында Біріккен Араб Әмірліктері де бар, –деді Нұрсұлтан Назарбаев.
Мемлекет басшысы индустрияландыру бағдарламасын жүзеге асыруға Біріккен Араб Әмірліктері компанияларын белсене қатысуға шақырып, еліміз жан-жақты инвестициялық қолдау көрсетуге дайын екенін жеткізді.
– Басымдығы бар салаларда инвестор корпоративтік табыс салығынан және жер салығынан 10 жылға, мүлік салығынан 8 жылға босатылады. Шетелдік кәсіпкерлерге қолдау көрсететін Шетелдік инвесторлар кеңесі 19 жылдан бері тиімді жұмыс атқарып келеді, – деді Қазақстан Президенті.
Бұдан бөлек, Нұрсұлтан Назарбаев Қазақстанда 10 арнайы экономикалық және 20 индустриялық аймақ жұмыс істейтінін айтты.
– Бізді Біріккен Араб Әмірліктерінің индустриялық аймақтар жұмысы жөніндегі тәжірибесі қызықтырады. Біз осындай аймақтарды әмірліктер компанияларының басқаруына беруге дайынбыз, – деді Мемлекет басшысы.
Қазақстан Президенті әмірліктердің бизнесмендеріне Қазақстанда қазір ірі мемлекеттік нысандарды жекешелендіру науқаны жүріп жатқанын, оның аясында жеті жүздей мемлекеттік кәсіпорын сатылымға шығарылғанын жеткізді.
– Бұл – тау-кен металлургиясы, мұнай өндіру, энергетика, көлік және байланыс саласындағы кәсіпорындардың, инфрақұрылым нысандарының акциялары. Біз әмірліктер компанияларының осы жекешелендіру ісіне атсалысуын біз құптаймыз, – деді Нұрсұлтан Назарбаев.
Мемлекет басшысы «Астана халықаралық қаржы орталығының қызметіне және Абу-Дабидегі саммитпен тақырыбы ортақ алдағы «ЭКСПО-2017» халықаралық көрмесіне тоқталып өтті.
– Қазақстанның елордасында биыл «Болашақтың энергиясы» тақырыбымен «ЭКСПО-2017» халықаралық көрмесі өтеді. Оған 110-нан астам мемлекет, 18 халықаралық ұйым және жаңартылатын энергетика саласындағы жетекші әлемдік компаниялар қатысады. Әмірліктер – араб мемлекеттері арасынан «Астана ЭКСПО-2017» көрмесіне қатысатынын ресми түрде растаған бірінші мемлекет, – деді Қазақстан Президенті.
Нұрсұлтан Назарбаев екі жақты келіссөздер аясында «Астана ЭКСПО – 2017» мен «Бюро ЭКСПО Дубай 2020» арасында ынтымақтастық туралы меморандумға қол қойылғанын атап өтіп, «жасыл» энергия немесе баламалы және жаңартылатын энергия саласы бойынша Біріккен Араб Әмірліктерімен арада табысты ынтымақтастық орнайды деп үміттенетінін жеткізді.
Соңында Мемлекет басшысы кездесуге қатысушылардың бәріне алғыс айтып, тараптар өзара тиімді ынтымақтастықтың жаңа мүмкіндіктері мен болашағын айқындай алатынына сенім білдірді.





///
	

	Тараптар сауда-экономикалық саладағы қазақстан-герман ынтымақтастығын одан әрі дамыту келешегін, сондай-ақ халықаралық күн тәртібіндегі өзекті мәселелерді талқылады.   
///Қасым-Жомарт Тоқаевқа министрліктің атаулы әлеуметтік көмек берудің жаңа тәртібін жүзеге асыру, көпбалалы отбасыларға табыс көлеміне қарамастан жәрдемақы беру, сонымен қатар, мүмкіндігі шектеулі азаматтарға әлеуметтік қолдау көрсету бағытында атқарып жатқан кешенді шаралары жайында баяндалды.
Президентке «Еңбек» бағдарламасының іске асырылу барысы, оның ішінде, жағдайы төмен және көп балалы отбасыларға шағын кредит беру тәртібі, жұмыс берушілердің ұсынысы бойынша бөлінетін білім гранттары, жастардың жаңа жобалары туралы мәлімет берілді. Сондай-ақ, шет елден жұмыс күшін тарту мәселесі бойынша Бас прокуратурамен бірлесіп жүргізген тексерулердің қорытындысы жайында айтылды.
Еңбек және халықты әлеуметтік қолдау министрі Президентке мемлекеттік қызметшілердің мерекелерден кейін келетін демалыс күндері жұмысқа шығуы Қазақстан заңнамасына қайшы емес екенін және өзгертулер енгізуді талап етпейтінін жеткізді. Мемлекет басшысының тапсырмасы Еңбек кодексін толық сақтай отырып, кезек күттірмейтін және маңызды міндеттерді атқару үшін «Қазақстан Республикасының Мемлекеттік қызмет туралы» Заңға сәйкес орындалады. Еңбек кодексі бойынша мемлекеттік қызметшілер жұмысқа өзінің жазбаша келісімімен шығады және олардың бір күндік жұмысының еңбекақысы кемінде 1,5 есе көлемінде төленеді. Мерекелерден кейін келетін демалыс күндері жұмысқа Президент Әкімшілігінің, Үкіметтің, орталық мемлекеттік органдар мен басқа да ведомстволардың кезек күттірмейтін және маңызды міндеттерге жауапты қызметкерлері тартылады.
Қасым-Жомарт Тоқаев Біржан Нұрымбетовке атаулы әлеуметтік көмек алатын еңбекке жарамды азаматтарды жұмыспен қамтудың нақты шараларын қабылдауды, аз қамтылған отбасылардың табысын арттыруды, мүмкіндігі шектеулі азаматтарға әлеуметтік қолдау көрсетуді тапсырды. Сонымен қатар Президент шет елден жұмыс күшін тарту мәселесін ерекше бақылауда ұстау қажеттігін баса айтты.

///
	 

	Нұрсұлтан Назарбаев Болат Жұбановтың өмірі абыройлы еңбектің үлгісі екенін атап көрсетті.

	 Мемлекет басшысы академиктің еліміздегі химия ғылымының өзекті салаларының дамуына өлшеусіз үлес қосқанын атап өткен. Ол Химия ғылымдары институтына ұзақ жылдар бойы жемісті басшылық етті. Лайықты ізбасарлар тәрбиеледі. Сонымен қатар, іргелі зерттеулері үшін Мемлекеттік сыйлыққа және өзге де марапаттарға ие болды. Қазақстан Президенті ғалымның адамгершілік қасиеттері мен игілікті істері арқылы отандастарымыздың есінде қалатынын айтты. 

	«Абзал азамат, ғибраты мол ғалым Болат Жұбановтың жарқын бейнесі халқымыздың жадында әрдайым сақталады», - делінген жеделхатта.

	 

	 

	
	 
///Президент Қасым-Жомарт Тоқаев Шетелдік инвесторлар кеңесінің 34-отырысына қатысу үшін Қазақстанға келген Еуропалық қайта құру және даму банкінің президенті Одиль Рено-Бассомен кездесу өткізді.
Кездесу барысында елімізде инфрақұрылым, транзиттік тасымал, экономиканы көміртегінен арылту, экономика және қаржы секторы салаларындағы бірқатар инвестициялық жобаны жүзеге асырудың перспективалары талқыланды. Сондай-ақ олар әлемдік экономиканы дамытудың өзекті мәселелері жөнінде пікір алмасты.
Одиль Рено-Бассо Қасым-Жомарт Тоқаевты жалпыұлттық референдумның сәтті өтуімен құттықтап, оның нәтижелері шетелдік инвесторлардың елімізге деген сенімін одан әрі нығайта түсетінін атап өтті. Сонымен қатар Қазақстан экономикасын дамытудың және елдің қаржы жүйесін нығайтудың перспективалары туралы көзқарасын білдірді.

///
	 

	Іс-шара алдында Мемлекет басшысы әл-Фараби атындағы Қазақ ұлттық университетінің ғылыми кітапханасы базасында ұйымдастырылған инновациялық жобалар көрмесін аралап көрді. Оның барысында отандық экономиканың түрлі салаларындағы бірқатар инновациялық әзірленімдер таныстырылды.

	Кеңесті ашқан Нұрсұлтан Назарбаев «Қазақстан-2050» стратегиясына сәйкес ғылымды қажетсінетін экономика құрудың маңыздылығына тоқталды.

	– Бұл міндет менің соңғы Жолдауымда да қойылып отыр. Инновациялар өнімділік пен еңбек тиімділігін күрт ұлғайтуға алып келуі тиіс. Мемлекет инновацияның өсуін қолдайды. Соңғы 5 жылда бұл саланы қолдау көлемі үш есе өсіп, 50 миллиард теңгеге жетті. Бәлкім, абсолюттік өлшем жөнінен бұл соншалық көп емес болар, бірақ өсім қарқыны біраз нәрсені аңғартады. Ғылыми зерттеу және тәжірибелік-конструкторлық жұмыстарға (ҒЗТКЖ) арналған жиынтық шығыстар 49 миллиардтан 74 миллиард теңгеге дейін өсті, соның 30 миллиарды жеке сектор есебінен қаржыландырылды. Патент алу белсенділігі жағынан Қазақстан 141 елдің ішінде 42-орында. Елімізде инновациялық кластерлер қалыптасуда, – деді Қазақстан Президенті.

	Мемлекет басшысы инноваторларды даярлау мектеп қабырғасынан басталатынын атап өтті.

	– Біз білімді дамыту жағын ойластырдық. Зияткерлік мектептер құрылды, оған ең талантты балалар қабылдануда. Шетелде жұмыс істейтін отандық ғалымдар елге орала бастады, мұнда оларға тиісті жағдай жасалуда. Инновацияны дамытудың алғышарттары деген осы, – деді Нұрсұлтан Назарбаев.

	Қазақстан Президенті инновациялар қазақстандық өнімдердің сапасы мен бәсекеге қабілеттілігін арттыратынына назар аударды.

	– Кедендік одаққа қатысушы ел әрі Дүниежүзілік сауда ұйымының болашақ мүшесі ретінде біз үшін бұл маңызды мәнге ие. Мен жастарымызға тағы да айтамын – ғылыммен айналысыңыздар. Мемлекет өз тарапынан инновациялық жұмыстың дамуын жан-жақты қолдайды, – деді Мемлекет басшысы.

	Кеңес барысында Инвестиция және даму министрі Ә.Исекешев инновациялық даму саласындағы ахуал туралы баяндады. Оның айтуынша, инновациялық белсенділік үлесі 2009 жылмен салыстырғанда 2 есе ұлғайған және 2014 жылдың қорытындысы бойынша 10 пайызды құрауы тиіс. Бұл көрсеткішті 2020 жылға қарай 20 пайызға, ал ІЖӨ инновациялық өнімдердің үлесін 2,5 пайызға дейін арттыру жоспарланып отыр. Соңғы уақытқа дейін қаралған 3500-ден астам жобаның 577-сі мақұлданып, қолдау тапты.

	Сонымен қатар жиын барысында Алматының  инновациялық дамудағы рөлі мен үлесі туралы қала әкімі А.Есімов баяндады.

	Білім және ғылым министрі А.Сәрінжіпов өз баяндамасында мемлекеттік қолдаудың маңызы артып келе жатқанын атай отырып, ҒЗТКЖ-ға арналған шығыстар көлемін 2050 жылға қарай ІЖӨ-нің 3 пайызына дейін жеткізу жоспарланып отырғанын айтты.

	Ал Назарбаев Университетінің президенті Ш.Катсу  осы жоғары оқу орнының инновацияны қолдаудағы жаңа жүйе ретіндегі рөліне тоқталды.

	 

	 





///Мемлекет басшысы Қасым-Жомарт Тоқаев аса көрнекті жазушы, Мемлекеттік сыйлықтың иегері, белгілі қоғам қайраткері Қабдеш Жұмаділовтің дүниеден өтуіне байланысты көңіл айтып, жеделхат жолдады.
«Қабдеш Жұмаділұлының қаламынан шыққан туындылар дәуірдің жүгін, замана келбетін, қоғамның үнін айқын көрсете білген еді. Соның ішінде қилы кезеңді бастан кешкен халықтың тағдырын арқау еткен романдары мемлекет және қалың көпшілік тарапынан жоғары бағасын алды. Қарымды қаламгер еліміздің рухани саласын дамытуға мол еңбек сіңірді. Өнегелі ғұмыр кешіп, соңына өшпес із, сарқылмас мұра қалдырған Қабдеш Жұмаділұлының есімі мен жарқын бейнесі халқымыздың жүрегінде мәңгі сақталады», – делінген жеделхатта.
/// 
Мемлекет басшысының атына елдегі кәсіпорындар мен ұйымдардың еңбек ұжымдарынан, этномәдени бірлестіктердің өкілдері мен қарапайым азаматтардан келіп жатқан хаттар легі әлі де жалғасуда. Авторлар Мемлекет басшысының экономикалық дамуға, халықты әлеуметтік қорғауға, қоғамдағы татулық пен келісімге бағытталған саясатын жалғастырудың маңыздылығын атап өткен.
«Семей машина жасау зауыты» АҚ ұжымы республиканың стратегиялық мақсаттарына қол жеткізу үшін әрі қарай да жұмыла жұмыс істеу қажеттігін атап өткен.
«Дәл бүгін бірлік пен тұрақтылықты нығайту аса маңызды, сондықтан біз Сізді ел Президенті лауазымына лайықты кандидат санаймыз. Бүгінгі берекеміз бен болашағымызды Сізбен ғана байланыстырамыз», – делінген хатта.
«Қазақстан электролиз зауыты» АҚ жұмысшылары көрсеткен қолдауы мен қамқорлығы үшін алғыс айта отырып, өздерінің барлық жетістіктерін Мемлекет басшысының атымен байланыстыратынын айтқан.
«Біз Қазақстанды Сіздің басшылығыңызбен жаңа жетістіктер, экономикалық даму және өркендеу кезеңі  күтіп тұрғанына сенімдіміз. Мұндай күрделі жолда бізге нақ осындай Президент керек», – деп жазады авторлар.
Еуразиялық Топтың мыңдаған адамды құрайтын еңбек ұжымының мүшелері президенттік сайлау өткізу Елбасының басшылығымен жүргізіліп жатқан экономикалық саясаттың ұзақмерзімділігі мен орнықтылығына деген инвесторлар мен бизнес қоғамдастықтың сенімін арттыратынына назар аударған. 
«Сіз жүргізіп отырған саясаттың төңірегінде одан әрі топтасу елдің жүйелі дамуының, барлық қазақстандықтардың бақ-берекесінің кепілі болып саналады», – делінген хатта.   
«Шұбаркөл көмірі» АҚ ұжымы сайлау науқанын өткізу Қазақстан қоғамындағы саяси тұрақтылық пен келісімнің сақталуына септігін тигізетінін атап өткен.
«Біз Сіздің саясатыңызды әрдайым белсене қолдадық, Сізге дауыс бердік. Біздің шешіміміз дұрыс болғандығын күн сайынғы жаңғырулар растап отыр», – деп жазады авторлар.
Бұл пікірге ENRC Logistics көлік тобының жұмысшылары да қосылған.  
«Еуроазиялық энергетикалық корпорация» АҚ шахтерлары мен энергетиктері Нұрсұлтан Назарбаевтың басшылығымен жүзеге асып жатқан еліміздің қарқынды дамуына өз қолдауларын білдірген.
«Сіздің жылдан жылға жүргізіп келе жатқан көреген саясатыңыздың арқасында Қазақстан бүгінде ТМД елдері ішінде экономикалық өсім мен әлеуметтік кепілдіктер жөнінен көш басында келеді.  Сіздің бастамаңызбен елде дағдарысқа қарсы тиісті шаралар қабылданып, инфрақұрылымдық жобалар жүзеге асуда, мыңдаған жұмыс орындары ашылуда. Біз «Қазақстан-2050» Стратегиясын жан-жақты қолдаймыз», – делінген хатта.
Алматы облысының Мәмбет ауылындағы шаруа қожалығының басшысы Н.Бекешева өзінің отбасы Мемлекет басшысының қызметін толық мақұлдайтынын мәлімдеген және сайлауға қатысады деп үміттенетінін жеткізген.
Алматы облысы үлескерлерінің бірыңғай үйлестіру кеңесінің  мүшелері тәуелсіздік жылдарында ел азаматтарының алаңсыз өмір сүріп, мемлекет қамқорлығын сезінгеніне тоқталған.
«Сізден сайлау өткізуді және өз кандидатураңызды Қазақстан Республикасы Президенті лауазымына ұсынуыңызды сұраймыз. Біз сайлауға белсене қатысамыз және Сізге дауыс береміз», – деп жазады авторлар.
Орал қалалық соғыс және еңбектің ардагер мұғалімдері кеңесінің төрайымы С.Иманғалиева Қазақстан бұл күнде заманның бірқатар сын-қатерлерімен бетпе-бет келгенін, бірақ еліміз алға қойылған міндеттерді шешуге жеткілікті ресурстар мен мүмкіндіктерге ие екенін атап өткен.
«Біз Қазақстан халқы Ассамблеясының бастамасын бір ауыздан қолдаймыз. Біздің бәрімізге, ардагерлерге Көшбасшымыз Сіздің айналаңызда бұрынғыдан да күштірек ұйыса түсетін сын сағаты жетті», – делінген хатта.
Атырау облысының денсаулық сақтау саласының өкілдері мемлекеттің стратегиялық табыстарына өз үлесін қосу мүмкіндігі – елдің медициналық қоғамдастығы үшін бірінші кезектегі міндет екенін атап өткен.
«Біз жаңа биіктерге қарай өз Президентіміз – Сізбен бірге алға ілгерілеуге дайынбыз», – деп жазады авторлар.
Атырау қаласындағы Н.Тілендиев атындағы кіші өнер академиясы ұжымының мүшелері Қазақстан халқы Ассамблеясының бастамасын зор ықыласпен қабыл алғандарын мәлімдеген.
«Қазақстанға бүгінде тұрақтылықты сақтау қажет екенін түсінеміз. Бұл Сізбен бірге болғанда ғана жүзеге асады. Сіз бүкіл ел қолдайтын Көшбасшысыз. Қазақстанымыз Өзіңізбен бірге өркендей берсін», – деп жазады авторлар.
Атырау облысының ғылыми зиялы қауым өкілдері Мемлекет басшысына Отанымызға адал қызметі үшін,  сондай-ақ ғылымды дамыту мәселесіне айрықша көңіл бөліп отырғаны үшін алғыс айтады.
«Сіздің білгеніңізді қалаймыз: Барлық бастамаларыңызға байланысты бізге сенім артуыңызға болады. Біз – Сіздің адал жақтастарыңыз әрі пікірлестеріңіз боламыз. Біз Сізбен бірге туған елімізге және отандық ғылымға көп нәрсе жасай аламыз. Сайлау өткен жағдайда Сіз өз бағдарыңызды халықтың толық қолдайтынына тағы да көз жеткізесіз», – деп жазады авторлар.
«Салават» башқұрт этномәдени бірлестігінің, «Пахтакор» өзбек этномәдени бірлестігінің және Маңғыстау облысындағы «Аллаяр жолы» қарақалпақ этномәдени бірлестігінің мүшелері Президент сайлауын өткізу туралы бастаманы толық қолдайтындарын, Нұрсұлтан Назарбаевқа сенетіндерін айтқан.
«Біз өз көшбасшымызға және оның жүргізіп отырған саясатына сенеміз, татулық пен келісімді қолдаймыз. Бұл – біздің болашағымыз», – деп жазады авторлар.
Қазақстан халқы Ассамблеясы Кеңесінің ел Президентінің сайлауын өткізу жөніндегі бастамасына байланысты Мемлекет басшысының атына келіп жатқан хаттар легі әлі жалғасуда.  
/// 
А.Ямин Үкіметтің, Мальдив халқының және жеке өзінің атынан  Нұрсұлтан Назарбаевқа Қазақстан Президенті болып қайта сайлануына байланысты шынайы құттықтауын жолдады.
«Сайлаудағы жеңіс Сіздің Үкіметтің міндеттерді табысты орындауының дәлелі, сондай-ақ Қазақстан халқының Сіздің басшылығыңызға сенімінің айғағы болып табылады. Елдеріміздің арасындағы қарым-қатынастар таяу жылдары бұдан әрі нығая түседі деп үміттенемін», – делінген жеделхатта. 
Мальдив Республикасының Президенті Мемлекет басшысына мықты денсаулық, бақуаттылық және маңызды міндеттерді орындауда батылдық, ал достас Қазақстан халқына өркендеу мен ілгерілеу жолында жаңа биіктерге жетуді тіледі. 
///Кездесу барысында Мемлекет басшысына «Төртінші өнеркәсіптік революция жағдайындағы дамудың жаңа мүмкіндіктері» атты жолдау аясында қойылған міндеттердің іске асырылу барысы жөнінде мәлімделді.
Елбасы инновациялар мен жаңа технологияларды енгізу жөніндегі жұмыстарды жалғастыру, сондай-ақ бұл үрдіске «Қазақстандағы 100 жаңа есім» жобасына қатысушылардың креативті әлеуетін пайдалану қажет екенін атап өтті.
Сонымен қатар, Нұрсұлтан Назарбаев қазақ тілін латын қарпіне көшіру мәселесіне тоқталып, мемлекеттік тілдің мәртебесін арттыруға бағытталған шаралар қабылдаудың маңыздылығын айтты.
– Халқымыз үшін латын қарпіне көшу үдерісінің тарихи мәні зор. Сонымен бірге, қазақ тілінің мәртебесін арттыру жөніндегі жұмыстарды жалғастыру қажет. Парламент пен Үкіметтің қызметі мемлекеттік тілде жүргізілуге тиіс. Сондай-ақ, бұл мәселе бойынша азаматтардың құқығын шектеуге болмайды. Бұл ретте ілеспе аударма жасау мүмкіндігі бар, – деді Қазақстан Президенті.
Мемлекет басшысы латын қарпіне кезең-кезеңмен көшудің маңыздылығын айтып, қазақ тілін үйрету әдістемелерін жетілдіру мәселелерін жан-жақты зерттеуді тапсырды.
Бұдан бөлек, Елбасы киберқауіпсіздікті қамтамасыз ету және отандық бұқаралық ақпарат құралдарының бәсекеге қабілеттігін арттыру мәселелеріне назар аударды.
Нұрсұлтан Назарбаев еліміздің телеарналарындағы сериялық өнімдердің сапасын арттыру қажеттігіне тоқталып, масс-медиа жастарға патриоттық тәрбие беру ісінде маңызды рөл атқаратынын атап өтті.
Кездесу барысында Дәурен Абаев Қазақстан Президентіне «Цифрлық Қазақстан» бағдарламасын іске асыру жоспары туралы баяндап, оның басым бағыттарын түсіндіруге байланысты шаралар жөнінде мәлімет берді.
– Біз «Цифрлық Қазақстан» мемлекеттік бағдарламасын жүзеге асыру жұмыстарын жалғастырудамыз. Жалпы, бағдарлама аясында 120 бірлескен іс-шара көзделген, оның жиырмасы биыл орындалатын болады, – деді Ақпарат және коммуникациялар министрі.
Сондай-ақ, Д.Абаев Нұрсұлтан Назарбаевқа «Астана ЭКСПО-2017» көрме кешені инфрақұрылымының базасында құрылған «Astana Hub» халықаралық технопаркі жұмысының басталғанын мәлімдеді.
Кездесу соңында Мемлекет басшысы бірқатар нақты тапсырма берді.

/// 
Кездесуде геологиялық барлау саласындағы бірлескен жобаларды одан әрі жүзеге асырудың  негізгі аспектілері қарастырылды. Тараптар сондай-ақ іздеу мен барлаудың заманауи технологияларының трансферті, сондай-ақ Қазақстан мамандарын оқыту секілді ынтымақтастық бағыттарын талқылады.
Мемлекет басшысы бірлескен жұмыстың жемісті әрі табысты болатынына сенім білдірді.
Қазақстан аумағы ресурстарға бай. Осыны ескере отырып, Сіздің компанияның жұмысынан зор нәтижелер күтеміз, – деді Нұрсұлтан Назарбаев.
С.Уолш  компания Қазақстанда біраз уақыттан бері жұмыс істейтінін және «Рио Тинто» біздің елге қызығушылық танытып отырғанын айтты.
 

///2018 жылғы 16 қаңтарда Президент Дональд Трамп Президент Нұрсұлтан Назарбаевты Ақ үйде қабылдады. Сапар Қазақстан мен АҚШ арасындағы тығыз коммерциялық және сауда байланыстарын нығайтып, жаңа жұмыс орындарын ашуға және екі ел экономикасының өсімін арттыруға мүмкіндік береді. Президент Н.Назарбаев осы шаралар Қазақстанның 2050 жылға қарай әлемнің озық дамыған отыз жаһандық экономикасының қатарына кіруі үшін маңызды екенін атап өтті. Сапар барысында бірқатар коммерциялық келісім-шарттар мен құжаттарға, оның ішінде «Boeing», «GE Transportation», «Эйр Астана», «Қазақстан теміржолы» және «Скат» компанияларының 2,5 миллиард АҚШ долларынан астам көлемде америкалық өнімдер мен қызметтерді сатып алу жөніндегі жаңа келісімдеріне қол қойылды.
 
Осы экономикалық ынтымақтастық мынадай негізгі бағыттарды қамтиды:
 
Өңірлік сауда және экономикалық даму
 
Үкіметаралық ынтымақтастық. Қазақстан мен АҚШ ДСҰ міндеттемелерін орындау, қазіргі дау-дамайларды шешу, Қазақстанның инвестициялық ахуалын жақсарту және екіжақты инвестицияларды арттыру жөніндегі ынтымақтастықты жалғастырып келеді. Екі ел жақында АҚШ пен Қазақстанның жоғары лауазымды тұлғаларының сапарларын жеңілдету арқылы екіжақты байланыстарды нығайтатын аэронавигациялық келісімге қол қойды.
Өңірлік саудаға жәрдемдесу. Қазақстан мен АҚШ өңірдегі сауданы кеңейтуге ықпал ететін Орталық Азиядағы сауда және инвестициялар жөніндегі негізгі келісімнің (ТИФА) аясында өзара ынтымақтастығын жалғастырып келеді.
 
Екі жақты сауда. 2016 жылы екіжақты сауда көлемі 1,9 миллиард АҚШ долларына жетті. Екі ел сауда қатынастарын одан әрі кеңейтуге ықылас танытты. АҚШ Қазақстанның азаматтық авиация туралы екіжақты келісімге қол қою ниетін құптайды. Бұл келісім әуе жолаушыларына қолжетімді, ыңғайлы және тиімді қызмет ұсына отырып, экономикалық қатынастарды нығайтады және іскерлік байланыстардың өсуіне ықпал ететін болады.
 
Коммерциялық әуе кемелерімен сауда жасау. Сапар барысында екі көшбасшы АҚШ-та 7,1 мың тікелей және жанама жұмыс орнының ашылуын қолдайтын 1,3 миллиард қаржы көлеміндегі «Boeing» және Қазақстан әуекомпаниялары арасындағы жекелеген келісімдерді мақұлдады. Атап айтқанда, «SCAT» компаниясы «Boeing-737 MAX 8» моделінің алты ұшағына тапсырыс берді. Алғашқы ұшақтың жеткізілуі 2018 жылғы наурызға жоспарланған. Бұл әуе кемелері «SCAT» компаниясының өңірлік және халықаралық желісін кеңейте отырып, Қазақстан мен Орталық Азияда меншіктегі және қолданыстағы «737 MAX»-тың тұңғыш үлгілері болады. Сонымен қатар Қазақстанның «Эйр Астана» ұлттық әуекомпаниясы қолданыстағы келісімшарттың талаптарына сәйкес үш «787 Dreamliner» ұшағын 2021 жылға дейін жеткізу жоспары бойынша сатып алуға ниетті екенін растады.
 
Теміржолдар. «Дженерал Электрик» (GE) және «Қазақстан теміржолы» (ҚТЖ) компаниялары 3,5 мың жаңа жұмыс орнын қамтитын, құны шамамен 900 миллион АҚШ долларын құрайтын екі жаңа стратегиялық бастама жасасты. «Дженерал Электрик Транспортейшн» команиясы  «ҚТЖ» үшін 2019 жылдан жеткізіле бастайтын 300 тіркемелі локомотив жасап шығарады. Сондай-ақ, «Дженерал Электрик Транспортейшн» 2018 жылдан бастап «ҚТЖ» компаниясының қолданысындағы 175 «Дженерал Электрик Эво» локомотивіне қызмет көрсету және қолдау мақсатымен қызметін ұсыну туралы 18-жылдық келісімге қол қойды. Келісім Астанадағы ҚТЖ-ның негізгі теміржол желісін кеңейтуге арналған.
 
Ауыл шаруашылығы. АҚШ пен Қазақстан ауыл шаруашылығы саласындағы сауда қарым-қатынастарын дамытудың маңыздылығын мойындайды және ынтымақтастықты, соның ішінде бірлескен ауыл шаруашылығы зерттеулерінің аясындағы ынтымақтастықты кеңейту үшін мүмкіндіктерді қарастыруды жалғастырады. Бірлескен зерттеу жұмысы екі елге қауіпсіз және кең ауқымды азық-түлікпен қамтамасыз ету үшін табысты жұмыс істеуге көмектеседі.
 
Ауғанстанның дамуы. АҚШ пен Қазақстан саяси қолдау көрсету, өңірлік сауданы ұлғайту және экономикалық даму арқылы Ауғанстандағы тұрақтылық пен дамуды қолдайды. Қазақстан Ауғанстан азаматтары үшін арнайы оқу бағдарламасының аяқталғанын жариялады және Қазақстан мекемелерінде осы елдің мамандарын оқытуды жалғастыруды ұсынды.
 
Цифрлық инфрақұрылым. «GE Digital» және «Самұрық-Қазына» ұлттық әл-ауқат қоры Қордың  индустриялық компаниялар портфелінің цифрлық дамуын тездетуге бағытталған стратегиялық әріптестік туралы келісімге қол қойды. Келісім Қазақстанда тұрақты цифрлық экожүйені құрудағы компаниялардың жетістігін көрсетеді және  «Predix» платформасына негізделген «GE» цифрлық айқындамасын бірлесе бағалауды көздейді.  
 
Ғарышты зерттеудегі көшбасшылық. Құрама Штаттар Қазақстанның Халықаралық ғарыш станциясында жұмыс істейтін америкалық ғарышкерлердің аттандырылып, аман-есен қайта оралатын бекеті болып саналатынын ризашылықпен атап өтеді. АҚШ Қазақстанға 2018 жылғы 3 наурызда Жапониядағы Ғарышты зерттеу мәселелері жөніндегі 2-ші халықаралық форумға қатысуды ұсынады. Қазақстан мен АҚШ Халықаралық хартия аясында қоршаған ортаға және табиғатқа төнген қауіп-қатерлерді анықтау үшін ғарыштық техниканы қолдану саласында ынтымақтасу мүмкіндігін зерттейді. Бұл хартия табиғи және техногендік сипаттағы апаттардан зардап шеккен елдер үшін ғарыш деректерін қабылдап, таратудың бірыңғай жүйесін қамтамасыз етуге бағытталған.
 
Денсаулық сақтау. АҚШ және Қазақстан АҚШ-тың Ауру түрлерін бақылау және алдын алу орталықтарымен (CDC) бірлесе отырып, Қазақстан Республикасындағы денсаулық сақтау саласындағы көрсетілетін қызметтерді дамытады. Сонымен қатар, Питтсбург университетінің Медициналық мектебі (UPMC)  Назарбаев Университетімен Қазақстан және бүкіл Орталық Азия азаматтарына қызмет көрсететін әлемдік деңгейдегі онкологиялық орталық құру жөнінде ынтымақтастық орнатқан. 
 
Фармацевтика. «Pfizer» компаниясы Жоғары технологиялық медициналық өнімнің қайталама қаптамасын оқшаулау жөніндегі жобаны іске асыру мүмкіндігі жөнінде Қазақстанмен өзара түсіністік туралы меморандумға қол қойды. Оң шешім қабылданған жағдайда, бұл жоба Қазақстанда дəрі-дəрмектерді тасымалдап, сақтау үшін тізбекті салқындату жүйелерін жетілдіру шараларын қамтуы мүмкін.
 
Қазақстан және болашақтың энергиясы
 
«ЭКСПО-2017» халықаралық көрмесі. Қазақстан «Болашақтың энергиясы» тақырыбы аясында энергетика саласының инновациядағы көшбасшылығын көрсете отырып, Астанада «ЭКСПО-2017» көрмесін өткізді. ЭКСПО кешендері «Астана» халықаралық қаржы орталығы және Инновациялық технологиялар паркі үшін берілетін болады.
 
Стратегиялық энергетикалық диалог. 2017 жылы Құрама Штаттар мен Қазақстан бұрынғы екіжақты энергетикалық әріптестікті Стратегиялық энергетикалық диалог деңгейіне көтерді. Диалог аясындағы практикалық талқылаулар 2018 жылы басталады. Бұл кеңейтілген формат бейбіт атом өнеркәсібін дамыту, көміртегіні ұстау, сақтау және утилизациялау технологиялары мен энергия тораптарының тұрақтылығы, сондай-ақ ядролық қауіпсіздік пен қаруды таратпау салаларындағы ынтымақтастықтың негізін қалайды.
 
Мұнай мен газды экспорттау және инвестициялар. «Шеврон» және «ЭксонМобил» компаниялары Қазақстан нарығына 1993 жылы еніп, жаңа тәуелсіз елге инвестиция салған алғашқы ең ірі мұнай кәсіпорындарына айналды.
 
Атом энергетикасы. Қазақстан және Құрама Штаттар қауіпсіз атом энергетикасын ілгерілету үшін ынтымақтасуға ниетті.
 
Өңірлік энергетикалық жүйені жаңғырту. Қазақстан мен Құрама Штаттар Орталық Азияның өңірлік энергетикалық жүйесін қайта біріктіруге, энергетикалық қауіпсіздікті арттыруға, экономикалық тұрақтылықты жақсартуға және коммерциялық инвестицияларды қолдауға арналған технологиялар мен жобаларды зерделеуге келісті.
«Болашақтың энергиясы» – өңірдің атмосфераға зиянды заттарды аз көлемде шығаратын, климаттық тұрғыдан орнықты экономикаға өтуіне көмектесетін 2015 жылғы Орталық Азияның бес елі мен Америка Құрама Штаттарының әріптестігі (С5+1) туралы бірлескен декларация аясындағы өңірлік шара.
«Болашақтың энергиясы» бағдарламасы Қазақстандағы энергетикалық тиімділікті арттыратын, сондай-ақ парниктік газдарды шығаруды азайтудың биік мақсаттарын белгілеп, оларға жету мүмкіндіктерін жақсарту үшін қайта қалпына келетін энергия саласындағы жобаларды қолдайды.
 
Адам капиталын нығайту
 
Визалық бағдарлама. 2015 жылы Қазақстан АҚШ азаматтары үшін визасыз кіру жөніндегі қысқамерзімді бағдарламасына бастамашылық жасады, ал Құрама Штаттар Қазақстан азаматтары үшін 10 жылдық іскерлік және туристік визаларды бере бастады. Бұл визалық режімдер инвестиция және туризм үшін жаңа мүмкіндіктер ашып, екі ел арасындағы байланыстың артуына ықпал етті.
 
Саяхаттар. Бүгінде Құрама Штаттарда шамамен 26 мың Қазақстан азаматы тұрады. Ал Қазақстанды 5 мыңнан астам АҚШ азаматы мекендейді. Өткен жылы Құрама Штаттар Қазақстан азаматтарына 18 мыңға жуық виза берді, бұл Құрама Штаттарға көп сапар жасауға мүмкіндік туғызды.
 
Білім беру. Құрама Штаттар Қазақстан Республикасына үштілді қоғам құру үшін көмектесуге дайын екенін білдірді. Құрама Штаттар Қазақстанда ағылшын тіліне қолжетімділікті жақсарту және ағылшын тілі мұғалімдерінің жаңа буынын даярлау мақсатымен даму бағдарламасын ресурстармен қамтамасыз ететін болады. 2017 жылы 2800-ден астам Қазақстан мұғалімдері ағылшын тілінен біліктілігін арттыру жөнінде интернет-семинарларға қатысты.
 
         «Болашақ» бағдарламасы. 1993 жылы Қазақстан шет елдерде оқу үшін «Болашақ» президенттік стипендиясы бағдарламасын бастады. Қазақ тілінде «келешек» ұғымын білдіретін «Болашақ» бағдарламасы Қазақстан жастарын әлемнің ең үздік университеттерінде оқытудағы маңызы зор.
///
	 

	Әңгіме барысында екі елдің көшбасшылары Қазақстан мен Финляндия ынтымақтастығының өзекті мәселелері мен даму перспективаларын талқылады.

	Сондай-ақ Украинадағы ахуал жөнінде пікір алмасылды. Қантөгісті, әсіресе бейбіт тұрғындардың арасындағы қантөгісті тоқтатудың және Украина дағдарысы бойынша келіссөздер үдерісін бастаудың маңыздылығы атап өтілді. 
///Кездесуде Қазақстан Президентінің былтырғы желтоқсан айында Түркістан қаласын дамыту мәселелері жөніндегі кеңесте берген тапсырмаларының орындалуы туралы есеп берілді.
Облыс әкімі Елбасыға негізгі әлеуметтік маңызы бар нысандардың, соның ішінде облыс әкімдігі, басқармалар мен аумақтық департаменттер ғимараттарының, сондай-ақ 1 200 мың шаршы метрді қамтитын тұрғын үй құрылысының барысы туралы баяндады.
Нұрсұлтан Назарбаев Түркістан қаласының іскерлік орталығын салудың және абаттандырудың қазіргі қарқынын сақтау қажет екенін айтып, бірқатар нақты тапсырма берді.

///Мемлекет басшысы әңгіме барысында кездесудің маңыздылығына тоқталып, қазіргі уақытта Қазақстанда жүзеге асырылып жатқан экономикалық жобалар жөнінде айтты.
– Біз «Цифрлық Қазақстан» бағдарламасын іске асырып жатырмыз. Халықаралық «ЭКСПО-2017» көрмесін өткіздік. Көрме инфрақұрылымының базасында «Астана» халықаралық қаржы орталығын құрамыз. Оған қатысушылардың бәріне айрықша жеңілдіктер қарастырылған, – деді Қазақстан Президенті.
Нұрсұлтан Назарбаев инвестиция саласындағы қатынастарды нығайтудың және өзара тиімді экономикалық жобаларды жүзеге асырудың маңыздылығын атап өтті.
Р.Уошберн «ЭКСПО-2017» көрмесінен алған әсерін бөлісіп, алдағы уақытта Қазақстанның «Kazakh Invest» компаниясымен ынтымақтастық туралы меморандумға қол қойылатынын айтты.

///Кездесу барысында Қазақстан Президентіне университеттің даму перспективалары мен ғылыми-зерттеу жұмыстарының нәтижелері жөнінде мәлімет берілді.
Нұрсұлтан Назарбаев оқу орнының отандық білім беру жүйесінде ерекше орын алатынын атап өтіп, индустрияландыру бағдарламасының талаптарына сәйкес жоғары білікті мамандар даярлаудың маңыздылығын айтты.
– Қаныш Сәтбаев атындағы Ұлттық техникалық университет – инженер маман даярлайтын ең ірі оқу орындарының бірі. Біз оны дамыту үшін қажетті жағдайдың бәрін жасап келеміз. Университетке дербестік берілген. Сонымен қатар, бұл оқу ордасы зерттеу университетіне айналды, – деді Қазақстан Президенті.
Е.Бейсембетов қолданбалы жобаларды жүзеге асыру үшін қабылданып жатқан шараларды, сондай-ақ әлемдік үрдістерді ескере отырып, білім беру сапасын арттыру үшін атқарылған жұмыстар жөнінде баяндады.

///Қазақстан Президенті дөңгелек үстелге қатысушылармен жүздескеніне және кездесу ұйымдастырылғанына ризашылық білдірді.  
Нұрсұлтан Назарбаев Қазақстан мен АҚШ арасында орныққан қатынастардың маңыздылығы мен стратегиялық сипатына тоқталды.
– Америка Қазақстан экономикасына салынған тікелей инвестициялардың көлемі бойынша екінші орында. Тәуелсіздік жылдары ішінде сіздердің компанияларыңыз тарапынан Қазақстанға 50 миллиард доллардан астам инвестиция құйылды. Өткен жылы екі ел арасындағы тауар айналымы 2 миллиард долларға жетті. Біздің елде энергетика, көлік, инновация, медицина және басқа да салаларда Америка капиталының қатысуымен 500-ден аса компания табысты жұмыс істеп келеді. Ірі серіктестеріміздің қатарында «Шеврон», «Эксон Мобил», «Дженерал Электрик», «Хэллибёртон» және басқа да компаниялар бар, – деді Нұрсұлтан Назарбаев.    
Мемлекет басшысы кең ауқымды екі жақты қатынастарды қамтитын Кеңейтілген стратегиялық әріптестік туралы бірлескен мәлімдемені қабылдаудың ерекше маңыздылығын атап өтті.
Сондай-ақ, Нұрсұлтан Назарбаев Қазақстанның көлік-транзиттік әлеуетін дамыту үдерісіне тоқталып, бизнес жүргізу үшін мемлекет тарапынан жағдай жасауға бағытталған шаралар жөнінде әңгімеледі.    
– Инвестициялық ахуалды жақсартып, инвесторлардың құқықтарын қорғау үшін тұрақты жұмыстар жүргізілуде. Қазақстан Экономикалық ынтымақтастық және даму ұйымының Инвестициялар жөніндегі комитетінің қауымдастырылған мүшесі болды және Халықаралық инвестициялар жөніндегі декларацияға қосылды. Бізде АҚШ-ты қоса алғанда, 62 елдің  азаматтары үшін визасыз режім енгізілді. Кәсіпкерлік саласындағы заңнама жетілдірілуде. 11 арнайы экономикалық аймақ және 22 индустриялық аймақ жұмыс істеуде. Онда қажетті инфрақұрылым мен жеңілдіктер көзделген, – деді Қазақстан Президенті.  
Сонымен қатар, Мемлекет басшысы Қазақстан экономикасын цифрландыру және өндіріске инновацияны енгізу барысына ерекше назар аударды.
– «Цифрлық Қазақстан» арнайы мемлекеттік бағдарламасы қабылданды. Осыған орай, экономика салаларын цифрландыру және инновациялық экожүйені дамыту жөніндегі жобаларды жүзеге асыру маңызды болып саналады. Мәселен, Назарбаев Университеті және Инновациялық технологиялар паркі сияқты инновациялық кластерлер жұмыс істеуде. Биыл Астанада ІТ-стартаптардың жаңа халықаралық технопаркі ашылады. Осының бәрі біздің ынтымақтастығымыздың болашағы зор болуына жол ашады, – деді Нұрсұлтан Назарбаев.
Қазақстан Президенті америкалық бизнесмендерді агроөнеркәсіп кешеніндегі бірлескен жобаларды жүзеге асыру ісіне қатысуға шақырды.
Бұдан бөлек, Мемлекет басшысы еліміздегі жекешелендіру бағдарламасының іске асырылу барысы және «жасыл» экономика саласындағы жобаларды дамытудың келешегі туралы айтты.
– Өткен жылы «Болашақтың энергиясы» тақырыбымен Халықаралық «ЭКСПО-2017» мамандандырылған көрмесін табысты өткіздік. Бұл көрме бүкіл планетаның «таза» энергетика саласындағы жоғары технологиялық және зияткерлік әлеуетін көрсетуге керемет мүмкіндік туғызды. Көрме кешендері инновациялық және орнықты даму міндеттеріне әрі қарай да қызмет ете беретін болады. Атап айтқанда, ЭКСПО инфрақұрылымының базасында «жасыл» технологияларды және инвестицияларды дамыту жөніндегі халықаралық орталық жұмыс істейтін болады. Ол елімізде және өңірде «жасыл» жобаларды жүзеге асыруға септігін тигізеді, – деді Қазақстан Президенті.
Сондай-ақ, Нұрсұлтан Назарбаев «Астана» халықаралық қаржы орталығының мәртебесі ерекше екенін атап өтіп, оның жұмысының алдағы жоспарларына тоқталды.
– «Астана» халықаралық қаржы орталығының жұмысына қатысушыларға 50 жылға дейін салықтық жеңілдіктер беріледі, сондай-ақ валюталық, визалық жеңілдіктер және еңбек режімдерінің жеңілдіктері ұсынылады. Бұл – өңірдегі жұмысы ағылшын құқығына негізделген бірден-бір орталық. «Астана» халықаралық қаржы орталығының жоғары технологиялық биржасын құруға Шанхай қор биржасы және Американың NASDAQ биржасы тартылды. «Астана» халықаралық қаржы орталығының «жасыл», исламдық және инновациялық қаржы құралдарын дамыту жөніндегі өңірлік орталыққа айналуы үшін зор мүмкіндігі бар. Жаз айында біз халықаралық қоғамдастық үшін «Астана» халықаралық қаржы орталығының ресми таныстырылымын өткізуді жоспарлап отырмыз, – деді Мемлекет басшысы.
Соңында Қазақстан Президенті өткізілген кездесудің екі елдің жақындасуына және өзара тиімді әріптестікті нығайтуға серпін беретініне сенім білдірді.
Кездесу барысында АҚШ-тың іскер топтар өкілдері Қазақстанмен экономикалық ынтымақтастықты кеңейтуге зор қызығушылық танытты.
Мемлекет басшысының ресми сапары аясында авиация және ғарыштық зерттеулер, мұнай химиясы және ауыл шаруашылығы, сондай-ақ инфрақұрылымды дамыту саласындағы жобаларды жүзеге асыруға бағытталған 7 миллиард долларға жуық қаржы көлеміндегі инвестиция және сауда-экономикалық ынтымақтастық туралы 20-дан астам коммерциялық құжатқа қол қойылды.
Бұдан бөлек, сапар барысында 3 үкіметаралық келісім жасалды:
– Мемлекеттік әуе кемелеріне аэронавигациялық қызмет көрсеткені үшін ақы алмау туралы келісім;
– Қазақстан Республикасының аумағы арқылы өтетін коммерциялық темір жол транзитін қамтамасыз ету туралы келісімнің хаттамасы;
– Халықаралық салық тәртібін жетілдіру туралы келісім.




///Президент Рамазан айында арнайы дастарқан жайып, ауызашар берді. Қасым-Жомарт Тоқаев жиналған қауым алдында сөйлеген сөзінде бұл игі дәстүрдің халықты береке-бірлікке шақыратынын атап өтті. Мемлекет басшысы әділетті қоғам құрудың маңыздылығына тоқталды.  
– Жақын арада Конституциямызды өзгертетін болдық. Бірақ, ең алдымен, жұртымыздың сана-сезімі жаңғыруы қажет. Бұл – оңай шаруа емес. Алдымызда көптеген түйткілдер бар, сондықтан бәріміз жұмыла еңбек етуіміз керек. Ең бастысы, ниетіміз таза, пейіліміз түзу болуға тиіс. Бір-бірімізге жанашырлық танытуымыз керек. Қазір бүкіл адамзатқа дәл осындай қасиеттер жетіспей жатыр, – деді Президент.

Қасым-Жомарт Тоқаев жастарға дұрыс бағыт-бағдар берілуі керек екенін, білімді, көзі ашық, көкірегі ояу, отаншыл жастар ғана келешектің иесі болатынын ерекше атап өтті. Президенттің пікірінше, жастарымыздың ұлттық құндылықтарды бойына сіңіріп, қазіргі заманның ғылым-білімін игеруі айрықша маңызды.
Мемлекет басшысы ислам дінінің өркениет құндылықтарын, бейбітшілік ұғымдарын насихаттайтынын атап өтті.
– Жұртымыз қашанда бейбіт өмірді бағалай білген. Біз осы ұстанымнан айнымаймыз. Ол үшін елімізге береке-бірлік, өзара түсіністік қажет. Ислам адамдарды бөлінуге емес, бірлікке шақырады. Имандылық – ең асыл қасиет. Сондықтан, дәстүрлі дініміз ұрпақ тәрбиесінің өзегі болуы керек. Ұрпаққа осындай өнегелі тәрбие беру – бәріміздің ортақ міндетіміз, – деді Қасым-Жомарт Тоқаев.
Президент елімізге татулық пен тыныштық тіледі.

///Ауған тарапының бастамасымен Қасым-Жомарт Тоқаев Ашраф Ғанимен телефон арқылы сөйлесті. Қазақстан мен Ауғанстан басшылары екіжақты ынтымақтастықтың қазіргі ахуалы мен келешек перспективаларын талқылады.
Ауғанстан Президенті Қазақстанның ауған ішіндегі диалогты тұрақты түрде қолдап, еліміздің кең көлемде экономикалық көмек көрсетіп келе жатқаны үшін алғыс айтты. Қасым-Жомарт Тоқаев еліміздің Ауғанстанға алдағы уақытта да жан-жақты қолдау көрсете беретінін растады. Мемлекет басшысының айтуынша, Қазақстан Ауғанстанның қауіпсіздігін қамтамасыз ету, экономикасы мен әлеуметтік инфрақұрылымын қайта қалпына келтіру жөніндегі халықаралық және аймақтық форумдардың жұмысына белсенді түрде қатысады.
Қасым-Жомарт Тоқаев Ауғанстанмен арадағы жан-жақты байланыстарды жандандыру мақсатында ерекше тапсырмалар бойынша елші дәрежесіндегі арнайы өкіл институты құрылғанын атап өтті. Осы жылдың бірінші жартысында Қазақстанға үкіметтік делегация келеді. Президенттер осы кездесу барысында нақты мәселелер мен ынтымақтастықтың басқа да бағыттары бойынша диалогты одан әрі жалғастыру жөнінде уағдаласты. Қасым-Жомарт Тоқаев Ашраф Ғаниді үкіметтік делегациялар жасайтын келіссөздердің нәтижелерін бекіту және Қазақстан мен Ауғанстан арасындағы өзара іс-қимылдың келешегін талқылау үшін елімізге ресми сапармен келуге шақырды.

///Нұрсұлтан Назарбаев мемлекеттің стратегиялық бағдарламаларын одан әрі тиімді жүзеге асырудың маңыздылығын атап өтіп, Қазақстан Республикасының Премьер-Министрі лауазымына Асқар Маминнің кандидатурасын талқылауға ұсынды.
– Бұрынғы Үкімет отставкаға кетті. Осыған байланысты сіздермен жаңа Премьер-Министр Асқар Маминнің кандидатурасын ұсынып отырмын. Оның мол тәжірибесі бар. Ширек ғасырдан бері бірге жұмыс істеп келеміз. Қала әкімі, көлік министрі, Премьер-Министрдің бірінші орынбасары болды. Оның жетекшілігімен, әсіресе инфрақұрылымды дамыту саласында, көп жұмыс атқарылды, – деді Қазақстан Президенті.
Нұрсұлтан Назарбаев Асқар Маминнің интеграциялық бірлестіктердің жұмысына, сондай-ақ бірлескен жобаларды іске асыруға белсенді атсалысқанын айтты.
– Қазір күрделі кезең. Алдымызда маңызды міндеттер тұр. Алға жылдам ұмтылуымыз керек, – деді Мемлекет басшысы.
Жиын барысында Парламент Мәжілісіндегі саяси партиялар фракцияларының жетекшілері мен комитеттер төрағалары Қазақстан Республикасының Премьер-Министрі лауазымына ұсынылған Асқар Маминнің кандидатурасын қолдады.

///Мемлекет басшысы Катар Мемлекетінің даму қорының қолдауымен салынған №85 жаңа мектеп-лицейдің оқу кабинеттерін аралап көріп, оның материалдық-техникалық базасымен танысты, сондай-ақ оқушылармен әңгімелесті.
Нұрсұлтан Назарбаев журналистер алдында сөйлеген сөзінде еліміздің барша оқушыларын, ұстаздар қауымы мен ата-аналарды Білім күнімен құттықтап, осы салтанатты іс-шараның елордада бой көтерген жаңа оқу ордасының қабырғасында өтуінің символдық мәні бар екенін айтты.
– Бүгінде республика бойынша 181 мектеп салынып жатыр. 23 мектептің құрылысы аяқталып, алғашқы оқушыларын қабылдады. Қазақстан бойынша 7 мыңнан астам мектеп 3 миллион оқушыға есік ашты. Соның 350 мыңы – мектеп табалдырығын алғаш рет аттайды, – деді Қазақстан Президенті.
Елбасы XXI ғасырдағы жоғары технологиялық әлемде ілім-білім инновацияның кілті және Қазақстан дамуының басты ресурсы саналатынын айтып, мемлекетіміз білім беру саласына зор мән беріп отырғанына тоқталды.
Мемлекет басшысы функционалдық сауаттылықты дамытуға бағытталған орта білімнің жаңартылған мазмұнына көшу қажеттілігін атап өтіп, оқушылардың қазіргі жағдайда алған білімдері мен машықтарын тәжірибеде қолдана алуға тиіс екеніне назар аударды. Бұл педагогтің біліктілігі мен кәсібилігінің жоғары деңгейде болуын талап етеді.
– Мемлекет педагогтарды даярлау, білім саласындағы еңбекақы жүйесін жетілдіру жөнінде жүйелі жұмыс жүргізіп келеді. Осы оқу жылынан бастап аттестациядан өткен мұғалімдердің жалақысы жаңа жүйе бойынша 30-50 пайызға артады, – деді Қазақстан Президенті.
Нұрсұлтан Назарбаев заманауи технология дәуірі мен Қазақстанның үшінші жаңғыруының талаптары балаларға сапалы білім беріп, олардың талдау және креативті даму қабілетін қалыптастыру үшін жаңа міндеттер қоятынын атап өтіп, оқушылардың ақпараттық технология мен шет тілдерін еркін меңгеруі қажет екеніне назар аударды.
***
1200 орынға арналған білім мекемесінде 48 кабинет бар. Жаратылыстану-математика бағытындағы №85 мектеп-лицейдің оқыту процесі мемлекеттік білім стандартының талаптарына сай инновациялық технологияларды пайдалану арқылы мемлекеттік және орыс тілдерінде жүргізіледі.





///
	 

	Қазақстан Президенті өңдеу саласында және өзге де шикізаттық емес салаларда екіжақты ынтымақтастық алдыңғы кезекте тұрғанын атап өтіп, екі елдің қазірдің өзінде кең ауқымды жобаларды белсене іске асырып жатқанына тоқталды.

	Мәселен, көлік саласындағы өзара іс-қимылдың жандануы «Батыс Еуропа – Батыс Қытай» халықаралық автомобиль магистралының қазақстандық телімін пайдалану арқылы қамтамасыз етіледі. Болжам бойынша, 2015 жылы оның жұмысының басталуы екі ел арасындағы жүк тасымалы көлемін 12 миллион тоннадан 33 миллион тоннаға дейін арттыруға мүмкіндік береді.

	2012 жылы екі ел арасындағы теміржол арқылы жүк айналымы 16 миллион тоннадан асты. Сондай-ақ, Мемлекет басшысы атап көрсеткендей, мүмкіндіктер арта түсуде. 

	Өткен жылғы желтоқсанның соңында «Алтынкөл-Қорғас» теміржол өткелі пайдалануға берілді, ол Қытайдан Орталық Азия мен Парсы шығанағы елдеріне жүк жеткізілетін арақашықтықты 500 шақырымға қысқартты. Бұл бағыт бойынша 2015 жылға қарай жүк айналымы 4,5 миллион тоннаға жетеді деп күтіліп отыр. Ал келешекте оның жыл сайынғы қуаты 25 миллион тоннаға жетеді.

	Сонымен қатар, Қазақстандағы «Қазақстан темір жолы» теміржол компаниясы Қытайдың Ляньюньган портында терминал құрылысын салу мәселесін пысықтауда.

	Нұрсұлтан Назарбаев екі көршілес елдің тағы да бірқатар жобаларды іске асырып жатқанын атап өтті. Оның ішінде электр энергиясын генерациялау саласында, күн сәулесін, желді пайдаланатын станцияны және су электр станциясын қоса алғанда, жалпы құны 1,2 миллиард доллардан асатын 4 жоба бар.

	Осылайша, шикізаттық емес саладағы ынтымақтастық үдемелі қарқынмен дамып келеді. Қазақстан Президенті осыған орай қолда бар мол мүмкіндіктің бәрінің кеңінен пайдаланылатына сенім білдірді.

	Мұнай-газ индустриясынан тыс өзара іс-қимыл аясын кеңейту және шикізаттық емес жоғары технологиялы сектордағы, ғылыми-зерттеу және білім беру салаларындағы серіктестікті күшейту қажеттігі пісіп-жетілді.

	Мемлекет басшысы Астана мен Пекиннің қарым-қатынасы туралы айта келе, дәйекті көп деңгейлі өзара іс-қимыл қуатты, сындарлы және практикалық байланыстарға айналғанын атап өтті. Бұл бүгінде тату көршілік пен өзара сыйластықтың үлгісі болып отыр.  

	Қазақстанның 2050 жылға дейінгі Даму стратегиясында Қытаймен қарым-қатынасты нығайту біздің еліміздің сыртқы саясаттағы басымдығы болып саналады.  

	Екі мемлекет арасында еңсерілмейтін ешқандай қайшылық жоқ. Бір ғана сын-қатер бірлескен жобалардың тиімділігін одан әрі арттыра түсуге, сондай-ақ, өзара іс-қимыл аясын кеңейте түсуге байланысты болып отыр.

	Қазақстан Президенті біздің республикамыз бен Қытайдың ынтымақтастығы «ЭКСПО-2017» көрмесін өткізу барысында оның тиімділігін арттырып қана қоймайды, ұзақ мерзімге арналған бірлескен жобалардың жаңа перспективалық бағыттарына жол ашады деген пікірін білдірді.

	Шанхайда өткен ЭКСПО-2010 көрмесі қатысушылар мен келушілер саны, экспозиция алаңы жөнінен рекордтық көрсеткішке қол жеткізді. Қытай мұндай іс-шараны өткізу үшін ұйымдастырушылық жағынан да, техникалық жағынан да жаңа стандарт ұсынды.

	Мемлекет басшысы Қытай компаниялары көрме нысандары құрылысын салуға және соған сәйкес инфрақұрылым түзуге қызығушылық танытатынына сенім білдірді. Бірақ сонымен қатар,  «ЭКСПО-2017» көрмесінің негізгі тақырыбына айналатын баламалы энергетика саласындағы бірлескен жобалардың өзара іс-қимыл үшін жаңа мүмкіндіктер ашуы және ынтымақтастықтың мәнді саласына айналуы өте маңызды.
///Жұмыс тобын Қазақстан Республикасы Президенті Әкімшілігінің Басшысы басқарады. Оның құрамына Қазақстан Республикасы Парламентінің, Үкіметінің, Жоғарғы Сотының, өзге де мемлекеттік органдардың өкілдері, сондай-ақ заңгер қоғамдастығы мен ғылыми-сараптамалық қауымдастықтың өкілдері кірді.
///Қырғызстан Президенті Садыр Жапаров Қасым-Жомарт Тоқаевты жалпыхалықтық референдумның сәтті өтуімен құттықтап, дамудың жаңа кезеңіне қадам басқан Қазақстанға жылы лебізін білдірді.
Қасым-Жомарт Тоқаев Садыр Жапаровқа құттықтағаны үшін және Қырғызстан бақылаушыларының референдумға белсенді қатысқанына ризашылығын білдірді. Мемлекет басшысы Жаңа Қазақстанды құру үдерісінде бауырлас Қырғызстанмен арадағы ынтымақтастықты одан әрі нығайтуға ерекше көңіл бөлінетінін айтты.
Тараптар жақында Бішкекте өткен келіссөздердің нәтижесі қазақ-қырғыз қарым-қатынастарының жоғары деңгейін нақтылағанын және екі ел арасындағы стратегиялық серіктестіктің көкжиегін кеңейте түскенін атап өтті. Қазіргі уақытта Қазақстан мен Қырғызстан үкіметтері саяси, сауда-экономикалық және мәдени-гуманитарлық салаларда қол жеткізілген уағдаластықтарды жүзеге асыру жұмыстарын жүргізіп жатыр.

Өзбек тарапының бастамасымен өткен телефон арқылы сөйлесу барысында Өзбекстан Президенті Шавкат Мирзиёев Қасым-Жомарт Тоқаевты Қазақстанда жалпыхалықтық референдумның сәтті өтуімен құттықтады.
Қасым-Жомарт Тоқаев Шавкат Мирзиёевке құттықтағаны үшін ризашылығын білдіріп, конституциялық реформалар еліміздің саяси және экономикалық тыныс-тіршілігін жаңғыртуға бағытталғанын атап өтті.
Қазақстан Президенті Өзбекстаннан келген өкілетті делегацияның референдум барысын бақылауға қатысқанын жеткізді.
Екі мемлекеттің басшылары Қазақстан мен Өзбекстан арасындағы стратегиялық серіктестіктің және одақтастықтың дәйекті түрде дамып келе жатқанына көңілдері толатынын айтты. Бұған белсенді саяси диалогтың жоғары деңгейі мен екі ел үкіметтерінің үйлесімді жұмысы ықпал етеді. Екіжақты тауар айналымының көлемі қарқынды түрде ұлғайып келеді. Атап айтқанда, оның көрсеткіші бірінші тоқсанның қорытындысы бойынша 30 пайызға артып, 1 миллиард доллардан асқан.
///Нұрсұлтан Назарбаев BBC, Euronews, CNBC Arabia, «Россия 24» телеарналары өкілдерімен әңгімелесу барысында Қазақстанның ядролық қаруды таратпау және қарусыздану саласында жұмсаған күш-жігеріне, сондай-ақ конференция кезінде ұсынған бастамаларына қатысты сауалдарға жауап берді.
Атап айтқанда, Елбасы Семей ядролық сынақ полигонының жабылу тарихы туралы әңгімелеп, ядролық қарудан азат әлемге қол жеткізудің перспективаларына және осы саладағы сын-қатерлерді еңсеруге қатысты өз көзқарасын білдірді.
Сонымен қатар, Қазақстан Президенті ядролық қарудан азат аймақ құру жөніндегі өз тәжірибесін ортаға салып, алдағы қарашада өтетін Астана бейбітшілік саммиті мен Ядролық қарусыздану үшін берілетін сыйлықты тағайындау жөніндегі бастаманың жай-жапсары туралы айтып берді.

///Қатар мемлекеті, Доха қаласы
 
Президент Қасым-Жомарт Тоқаев Қатар Әмірі Тамим бен Хамад Әл Тәнидің жеке шақыруымен «Жаһандық экономиканы қалыпқа келтіруде теңдікке қол жеткізу» атты екінші Қатар экономикалық форумының ашылу рәсіміне қатысты.
Аталған маңызды іс-шара «Bloomberg» агенттігінің қолдауымен ұйымдастырылды және шейх Тамим бен Хамад Әл Тәнидің қамқорлығымен өткізіліп отыр.
Форум «Мемлекеттердің экономикалық дағдарыстан шығу мәселесі» тақырыбына арналған.
Форум жұмысына Мемлекет басшысынан бөлек Того Президенті Фор Гнассингбе, Намибия Президенті Хаге Гейнгоб, Грузияның Премьер-министрі Ираклий Гарибашвили, сондай-ақ Еуропа, Азия және Африка елдерінің бірқатар министрі мен үкіметтерінің лауазымды тұлғалары қатысады.

Сонымен қатар форум сессияларына Honeywell, Asyad Group, Ислам даму банкі, Tesla, Qatar Airways, The Boeing Company, QatarEnergy, Kuwait Petroleum Corporation, Southwest Holdings, Accor, Marriott International, Tingo, National Petroleum Corporation of Namibia, MeTL Group, Volkswagen, Dorna Sports, International Airlines Group, Infarm, Vitol, Franklin Templeton, Тhyssenkrupp, Roubini Macro Associates, DAMAC Properties, Trip.com  Group, Standard Chartered, Exxon Mobil Corporation, Google Cloud және басқа да халықаралық жетекші корпорациялар мен ұйымдардың басшылары жиналды.
Форумды Қатар Әмірі Тамим бен Хамад Әл Тәни ашты.
Президент Қасым-Жомарт Тоқаев «In Conversation with President Tokayev» атты арнайы панельдік сессияға қатысады деп жоспарланған. Оны «Bloomberg Television» жүргізушісі Манус Крэнни жүргізеді.
Қатар экономикалық форумының қорытындысы бойынша жаһандық өсімнің келесі кезеңінің жоспары әзірленіп, пандемиядан кейінгі әлемді қалыптастыру үшін нақты шешімдер ұсыну көзделіп отыр.
///
	 

	Жеделхатта Бағдат Мұхаметұлының Өскемен титан-магний комбинатында жарты ғасырға жуық еңбек етіп, қатардағы жұмысшыдан мекеменің басшысына дейінгі жолдан өткені атап көрсетілген. Бағдат Шаяхметовтің Қазақстанның тәуелсіздігін нығайтудағы және еліміздің өндірістік әлеуетін арттырудағы еңбегі жоғары мемлекеттік марапаттармен атап өтілген.

	«Ол еліміздің экономикасының дамуына және өндірісінің өркендеуіне өлшеусіз үлес қосты. Оның жарқын бейнесі әрқашан есте сақталады деп сенемін», – делінген жеделхатта.       
///Кездесу барысында Мемлекет басшысына өңірдің әлеуметтік-экономикалық даму барысы, сондай-ақ Жолдауда берілген тапсырмалардың орындалу нәтижелері туралы баяндалды.
Елбасы мемлекеттік және салалық бағдарламаларды уақтылы әрі сапалы іске асырудың, сондай-ақ халықтың әл-ауқатын одан әрі арттыру үшін шаралар қабылдаудың маңызды екенін атап өтті.
– Қостанай облысының макроэкономикалық көрсеткіштерінің өсу қарқыны сақталып отыр. 2017 жылмен салыстырғанда өнеркәсіп өндірісі 8,3 пайызға, құрылыс саласы 22,3 пайызға өсіп, 300 мың шаршы метрге жуық тұрғын үй пайдалануға берілді, – деді А.Мұхамбетов.
Сонымен қатар, Қостанай облысының әкімі Қазақстан Президентіне автомобиль өндірісін дамыту, инвестиция тарту және индустриялық жобаларды іске асыру жұмыстарының нәтижелері туралы мәлімдеді.
– Облыста индустриялық аймақ құрылуда. Соның аясында 11 жоба әзірленіп жатыр. Соның ішіндегі ең ірісі – ауыл шаруашылығы хабын құру. Оның құрамына 600 мың тонналық қуаты бар арнайы мақсаттағы ұн өндіретін, жылына 1 миллион тонна жем дайындайтын, глютен өндіретін және майлы дақылдарды қайта өңдейтін цехтар кіреді. Бұл жоба ауыл шаруашылығындағы өнімділікті арттыруға бағытталған, – деді А.Мұхамбетов.
Қостанай облысының әкімі ауыл шаруашылығы техникасын өндіру, құрылыс материалдарын шығару, Арқалық қаласындағы ет өңдеу кешенін дамыту салаларына қатысты жобаларды жүзеге асыру, сондай-ақ шағын және орта кәсіпкерлікті  қолдау шаралары жөнінде айтты.
Кездесу соңында Нұрсұлтан Назарбаев бірқатар нақты тапсырма берді.

///
	 

	Кеңес жұмысына Мемлекеттік комиссия мүшелері, Парламент депутаттары, мемлекеттік органдардың өкілдері, республикалық этномәдени бірлестіктердің басшылары, ҚХА ғылыми-сараптамалық кеңесінің мүшелері, бұқаралық ақпарат құралдарының өкілдері қатысты.

	Жиында Қазақстан Республикасы Премьер-Министрінің орынбасары, Комиссия төрағасының орынбасары Б.Сапарбаев, Қазақстан Республикасы Конституциялық Кеңесінің төрағасы, Комиссия төрағасының орынбасары И.Рогов, Қазақстан халқы Ассамблеясы Төрағасының орынбасары, Қазақстан халқы Ассамблеясы Хатшылығының меңгерушісі, Комиссия төрағасының орынбасары Е.Тоғжанов, Мәдениет және спорт министрі А.Мұхамедиұлы, ҚР Президенті жанындағы Орталық коммуникациялар қызметінің басшысы Е.Бабақұмаров баяндама жасады.

	Отырыс барысында 2015 жылға арналған мерейтойлық іс-шараларды өткізу, Қазақстан халқы Ассамблеясы  жылын ұйымдастыру және өткізу жөніндегі ұлттық іс-шаралар жоспарын жүзеге асыру, Қазақстан Республикасы Конституциясының 20 жылдығына арналған іс-шараларды ұйымдастыруға дайындық барысы туралы мәселелер қаралды.

	Мемлекеттік комиссия мүшелері ұйымдастырушылық-әдістемелік бірізділікті қамтамасыз етуге және барлық іс-шараларды үйлестіруге бағытталған Қазақстан халқы Ассамблеясы жылын өткізу тұжырымдамасын бекітті.

	Оған қоса, Мемлекеттік комиссия Қазақстан халқы Ассамблеясы жылының эмблемасының (логотипінің) және Қазақстан халқы Ассамблеясының 20 жылдығына арналған мерейтойлық медаль эскиздерінің үлгілерін бекітті.

	Сонымен қатар, ҚР Конституциясының 20 жылдығын, Қазақ хандығының құрылғанының 550 жылдығын, Жеңістің 70 жылдығын қоса қамтитын 2015 жылға арналған мерейтойлық іс-шаралар жоспарын іске асыру жөніндегі мемлекеттік органдардың жұмысын үйлестіру, өзара іс-қимылын ұйымдастыру мәселелері талқыланды.

	Отырыстың қорытындысы бойынша Мемлекеттік хатшы жұмысты ұйымдастыруға қатысты бірқатар нақты тапсырмалар берді.
///
	 

	Ерболат Асқарбекұлы Досаев Қазақстан Республикасының Экономикалық даму және сауда министрі болып тағайындалсын.

	 

	Қазақстан Республикасының

	                Президенті                                                                                                                     Н. Назарбаев
///Мемлекет басшысы Әл-Фараби атындағы Оқушылар сарайының ғимаратында орналасқан сайлау учаскесіне барып, республикалық референдумда дауыс берді.
Жалпыұлттық референдум арқылы Конституцияға өзгерістер мен толықтырулардың енгізілуі – бүгінгі аса маңызды шараның басты ерекшелігі. Бұған дейін Ата заңға өзгерістер мен толықтырулар енгізу жөніндегі шешімді Парламент қабылдайтын.
Қасым-Жомарт Тоқаев дауыс бергеннен кейін отандық бұқаралық ақпарат құралдарының өкілдері үшін брифинг өткізді. Мемлекет басшысы қазақстандықтарды өтіп жатқан референдуммен құттықтады.
– Бүгін еліміз үшін, шын мәнінде, тарихи күн. Халқымыз бетбұрысты шешім қабылдамақ. Ешқандай мәжбүрлік жоқ. Референдум жоғары деңгейде ұйымдастырылған, – деді Қазақстан Президенті.
Содан кейін Мемлекет басшысы конституциялық реформаның негізгі мақсаттары мен міндеттеріне қатысты журналистердің бірқатар өзекті сауалына жауап берді.






///Кездесуде Қайырбек Сүлейменов елімізде жүргізіліп жатқан кең ауқымды реформаларды жүзеге асыру аясында құқық қорғау жүйесі мен азаматтық қоғамды одан әрі дамытудың келешегі туралы ой-пікірін айтты. Сонымен қатар сыбайлас жемқорлықпен күреске қатысты бірқатар ұсынысын жеткізді.
///
	

	Ана мен бала орталығын аралау кезінде Мемлекет басшысына өңірдегі негізгі әлеуметтік-экономикалық көрсеткіштер және денсаулық сақтау саласын дамыту жөніндегі бағдарламаны іске асыру барысы туралы баяндалды.

	Нұрсұлтан Назарбаев мемлекет отандық денсаулық сақтау саласын дамытуға зор мән беріп отырғанын, соның арқасында ана мен бала өлімі бірден азайғаны, өмір сүру ұзақтығы артқаны байқалғанын атап өтті.

	Қазақстан Президенті қазіргі уақытта қабылданған шаралар дені сау ұлтты қалыптастыруға ықпал ететініне тоқталды.

	Медициналық орталық 575 орынға арналған, онда педиатриялық және акушер-гинекологиялық блоктар, сондай-ақ перзентхана мен жалпынауқастарға арналған бөлім бар. Мұнда 700-дей медицина қызметкері жұмыс істейді.

	Ана мен бала орталығының міндеті – жүкті және жаңа босанған аналарға арнаулы медицналық көмек сапасын арттыру, перинаталдық және ана өлімін азайту, қауіпке ұшырамай ана болуға дайындау үшін жасөспірім қыздарды сауықтыру, сондай-ақ жүктілік және босану кезінде медициналық бақылау және мониторинг жүргізудің бірыңғай жүйесін құру.         
///Нұрсұлтан Назарбаев бұқаралық ақпарат құралдары өкілдері алдында сөйлеген сөзінде Қазақстан мен Грузия арасында тату көршілік пен тұрақты қарым-қатынас орныққанын атап өтті. 
– Бүгін осы жүздесудің болғанына қуаныштымыз. Грузия Президентінің сапары дүниежүзілік «ЭКСПО-2017» көрмесінің ашылуына орайлас келді. Соның аясында Грузия павильоны ашылады. Қазақстан мен Грузия арасындағы бүгінгі қарым-қатынастар тұрақты сипатқа ие болып отыр. Біз тарихи, достық ынтымақтастығымызды ешқашан үзген емеспіз, – деді Мемлекет басшысы.
Қазақстан Президенті ауқымы кең мәселелер бойынша келіссөздер барысында «Бір белдеу, бір жол» бастамасы аясында өзара тиімді іс-қимыл жасау мүмкіндіктері қарастырылғанын айтты.
– Қазір Грузияны Қазақстан сияқты транзиттік мемлекетке айналдыруға мүмкіндік бар. Сөйтіп, Қара теңіз арқылы Еуропаға шығуға болады. Грузия арқылы өтетін газ бен мұнай көлік дәліздері де бар. Осыған орай біз Қазақстан компанияларына тиесілі Батуми мұнай терминалы мен портының мүмкіндіктерін талқыладық, – деді Нұрсұлтан Назарбаев.
Мемлекет басшысы бұл жол барлық мүдделі елдер үшін пайдалы болатынын және оның Қазақстанның көлік әлеуетін арттыра түсетінін айтты. Сондай-ақ, Қазақстан Президенті өзара тиімді сауда ынтымақтастығының қажеттілігіне тоқталып, осы бағыттағы қатынастарды ілгерілетуге ниетті екенін білдірді.    
Бұдан бөлек, Нұрсұлтан Назарбаев гуманитарлық және білім салаларына қатысты қол жеткізілген уағдаластықтар туралы әңгімеледі.
– Біздің мәдени-гуманитарлық қатынастарымыз әрдайым жоғары деңгейде болды. Соны жалғастыра беру керек. Жастарымыз да дәстүрімізді жалғастырып, қарым-қатынастарымызды дамыта беру үшін университеттеріміз арасында студенттер алмасуды жолға қою мүмкіндіктері туралы әңгімелестік. Грузия Президентінің Қазақстанға сапары екіжақты байланыстардың маңызды мәселелерін шешу үшін біздің үкіметтеріміздің өзара іс-қимылына серпін береді деп сенемін, – деді Қазақстан Президенті.
Соңында Мемлекет басшысы Г.Маргвелашвилиге сапармен келгені үшін тағы бір мәрте алғыс айтып, барша Грузин халқына табыс тіледі.
Грузия Президенті Нұрсұлтан Назарбаевқа қонақжайлық көрсеткені үшін ризашылығын айтып, өзара тиімді ынтымақтастықтың кеңейе түсеріне сенім білдірді және Қазақстан Президентін Грузияға сапармен келуге шақырды.   

///Рәсімді ашқан Мемлекет басшысы барша қазақстандықтарды Ұлттық құраманың Рио-де-Жанейродағы ХХХI жазғы Олимпия ойындарында табысты өнер көрсетуімен құттықтады.
– Біздің спортшыларымыздың Олимпиададағы медальдары, жоғары спорттық нәтижелері мен жетістіктері Қазақстан тәуелсіздігінің алдағы 25 жылдығына лайықты сый болып саналады. Сіздер біздің еліміздің халықаралық спорттағы мәртебесі биіктігін дәлелдеп, жаттықтырушылар мен жанкүйерлердің ғана емес, барша қазақстандықтардың үмітін ақтадыңыздар, – деді Нұрсұлтан Назарбаев.
Қазақстан Президенті өткен Олимпиадада біздің құраманың түрлі дәрежедегі 17 медальді иеленгенін атап өтті.
– Бұл – Қазақстанның әлемдік олимпиадалық қозғалысқа қатысу тарихындағы басқа Олимпия ойындарындағы жүлделерден әлдеқайда көп. Ресми емес медальдік есепте біздің олимпиадалық құрама әлемнің 207 елінің спорттық құрамалары ішінде 22-орында тұр. Баршамыз Риодағы Олимпиада тұғырында еліміздің әнұраны 3 рет шырқалып, туымыздың 3 рет ең биікте желбірегеніне мақтанамыз. Осылайша, боксшы Данияр Елеусінов, суға жүзуден ел тарихындағы тұңғыш чемпион – Дмитрий Баландин, ауыр атлет Нижат Рахимов ерекше жетістіктерге жетіп, Олимпиада жеңімпазы атанды. Олимпиададағы табыстың ортақ қоржынына 5 күміс және 9 қола медаль иегерлері мол олжа салды, – деді Мемлекет басшысы.
Сондай-ақ, Нұрсұлтан Назарбаев Ұлттық құраманың жаттықтырушылар құрамына, олимпиадашылардың отбасыларына және барша қазақстандықтарға сайыста қолдау білдіргені үшін, ал спортшыларға – нағыз бәсекеде көрсеткен ерік-жігері мен олимпиадалық даңққа ұмтылысы үшін алғыс айтты.
Қазақстан Президенті Ұлттық құраманың жетістіктері Рио-де-Жанейрода өтетін алдағы ХV жазғы Паралимпия ойындарына қатысатын спортшыларға рух беретінін айтып, оларға табыс пен жоғары нәтиже тіледі.
Елбасы Қазақстанның 25 жыл белесінде әлемдік олимпиадалық қозғалысқа қатысқан атлеттеріміздің көптеген жарқын жеңістерге қол жеткізгенін айтты.
– Қазақстандықтардың 2016 жылғы жеңіп алған марапаттарын қосқанда еліміздің олимпиадалық қазынасындағы медаль саны 69-ға жетті. Біздің елімізде 1992 жылдан бергі жазғы және қысқы Олимпия ойындарында жеңімпаз болған 19 олимпиада чемпионы, 22 күміс және 28 қола медаль иегерлері бар. Бұл жоғары жетістіктер – мемлекеттің тұрақты қамқорлығының және спортты дамытуға жағдай жасаудың нәтижесі, – деді Нұрсұлтан Назарбаев.
Соңында Қазақстан Президенті барша қазақстандықтарды қол жеткен жеңістерімізбен құттықтап, әлемдік спорт биігінде жаңа табысқа жетулеріне тілектестік білдірді.
Сөз сөйлеген Олимпия ойындарының жеңімпаздары мен жүлдегерлері және іс-шараға қатысушылар Мемлекет басшысына еліміздегі спорт пен дене тәрбиесін дамыту мәселелеріне ұдайы қолдау көрсетіп, көңіл бөліп отыратыны үшін алғыс білдірді.
Сондай-ақ, Нұрсұлтан Назарбаев рәсім барысында олимпиада чемпиондары мен жүлдегерлеріне мемлекеттік марапаттар тапсырды.





///Президент Қасым-Жомарт Тоқаев танымал қоғам қайраткері, эколог, экономика ғылымдарының докторы Салтанат Темірқұлқызы Рахымбекованың дүниеден өтуіне байланысты оның жұбайы, «Ұлттық аграрлық ғылыми-білім беру орталығы» коммерциялық емес акционерлік қоғамының басқарма төрағасы Төлеутай Рахымбековке және отбасы мен жақындарына көңіл айтып, жеделхат жолдады.
«Салтанат Темірқұлқызы әр жылдары қоршаған ортаны қорғау, тұрғын үй-коммуналдық шаруашылығы саласын жетілдіру, сондай-ақ, «Жасыл» экономиканы дамыту бағытында көп іс атқарды. Қазақстанның кәсіпкер әйелдері одағының тең төрайымы, Қазақстан Азаматтық альянсының президенті болып, еліміздегі саяси-қоғамдық жұмыстарға белсенді атсалысты. Марқұмның жаны жәннатта, иманы саламат болсын», – делінген жеделхатта.
///Кездесу барысында компанияның біздің елімізбен арадағы ұзақ мерзімге арналған ынтымақтастығының перспективалары талқыланды. Атап айтқанда, Мемлекет басшысына Астанада іске асыру жоспарланып отырған жобалар таныстырылды.
«Calatrava Grace Corporation» компаниясы жылжымайтын мүлік саласындағы жаһандық жобаларға өз клиенттерімен бірге әр транзакция үшін 100 млн долларға дейін қаржы бөле алатын мүмкіндігі бар инвестор болып саналады. Бүгінде компания портфолиосы 32 елдегі жалпы көлемі 1,9 млн шаршы метр болатын 340 жобаны қамтиды.

///Ақорда резиденциясында 11 мемлекеттің төтенше және өкілетті елшілерінің Қазақстан Президентіне сенім грамоталарын тапсыру рәсімі өтті.

Сенім грамоталарын Біріккен Араб Әмірліктерінің елшісі Мухаммад Саид Әл-Арики, Швейцарияның елшісі Дэвид Грихтинг, Ирландия елшісі  Брайан Макэлдафф, Мексика елшісі Хосе Луис Мартинес Эрнандес, Жаңа Зеландия елшісі Сиалей Аллегра ван Тур, Албания елшісі Кастриот Робо, Гренада елшісі Олег Фирер, Мавритания елшісі Сид’Ахмед Әл Бекайе Хамади, Тунис елшісі Тарак Бен Салем, Норвегия елшісі Джон Микал Квистад және Никарагуа елшісі Альба Асусена Торрес Мехия тапсырды.

Қасым-Жомарт Тоқаев дипломаттарды еліміздегі миссияларының ресми басталуымен құттықтады.

– Сіздер Таяу Шығыс, Еуропа, Латын Америкасы, Кариб бассейні, Африка және Океания сияқты әлемнің әр бөлігінің өкілісіздер. Қазақстан халықаралық ынтымақтастықты нығайтуды жақтайтын ел ретінде сіздердің мемлекеттеріңізбен арадағы достық байланыстарды екіжақты форматта да, көпжақты форматта да одан әрі нығайтуға дайын, – деді Президент.
Мемлекет басшысы дипломаттардың назарын ел Тәуелсіздігінің 30 жылдық тарихи кезеңіне аударды. Сондай-ақ қазіргі Қазақстанның кемеліне келген, қалыптасқан, ішкі жағдайы тұрақты, алуантүрлі ұлттар бірлігінің тиімді үлгісін көрсетіп отырған, сондай-ақ қарқынды экономикалық өсімі бар және теңгерімді сыртқы саясат ұстанатын сыйлы мемлекет екенін атап өтті.

Сонымен қатар Президент еліміздің қазіргі сын-қатерлерді, оның ішінде климаттың өзгеруінен туындаған қауіптерді еңсеру жөніндегі әдістеріне тоқталды. Оның пікірінше, алдағы уақытта Глазгода өтетін жаһандық конференцияда қабылданатын шешімдердің орындалуы аса маңызды болмақ. Осыған байланысты Мемлекет басшысы  Қазақстанның көміртегіне бейтарап болуға қол жеткізу жөніндегі жоспарын еске салды.
– Осы айда біз Көміртегінен бейтарап дамудың 2060 жылға дейінгі тұжырымдамасын жүзеге асыруға кірісеміз. Жасыл экономиканы қаржыландыру және жасыл технологияға қолжетімділік аталған бастаманы іске асыруда маңызды рөл атқарады. БАӘ, Швейцария, Ирландия, Жаңа Зеландия және Норвегия мемлекеттерімен қатар сіздердің де елдеріңізбен ынтымақтастықты нығайтамыз деген үміттеміз, – деді Президент.
Қасым-Жомарт Тоқаев азық-түлік және су қауіпсіздігін қамтамасыз етудің маңыздылығына мән берді.
– Қазақстан азық-түлік тасымалдаудың жаһандық жүйесіне белсенді атсалысады. Біз ауыл шаруашылығы секторын экологияландыруға және тұрақты дамытуға ниеттіміз. Азық-түлік қауіпсіздігі жөніндегі Ислам ұйымын  құруға бастамашы болдық және қазіргі уақытта осы ұйымға төрағалық етіп отырмыз. Оның құрамына 1,5 миллиардқа жуық халқы бар 36 ел кіреді, – деді Президент.

Мемлекет басшысы Еуропадағы қауіпсіздік және ынтымақтастық ұйымының 2010 жылғы саммитінің Астана декларациясында айтылған қауіпсіздік жөніндегі ортақ әрі біртұтас еуроатлантикалық және еуразиялық қоғамдыстыққа бейіл екенін нақтылап, Албанияның 2020 жылы ЕҚЫҰ-ға төрағалық қызметін тиімді атқарғанын айтты.
Президент қауіпсіздікті қамтамасыз ету мәселелері туралы айта келіп, Азияда қақтығыстарды болдырмау және бейбітшілікті сақтау еліміздің сыртқы саясатындағы басымдықтардың бірі екенін жеткізді. Бұл ретте, Мемлекет басшысы қауіпсіздік мәселелерін шешу жөніндегі ұжымдық тәсілдерді пысықтау үшін тиімді плафторма ретінде АӨСШК-нің рөлін атап өтті.
Қасым-Жомарт Тоқаев Ауғанстандағы жағдайға да тоқталып, осы елдің жаңа билігін зорлық-зомбылықты, заңсыз есірткі тасымалын және бақылаусыз көші-қонды болдырмау жөніндегі міндеттерін орындауға шақырды.
Сонымен қатар Мемлекет басшысы елшілерге Қазақстанның Ауғанстандағы жағдайды тұрақтандыру жөніндегі халықаралық күш-жігерге қосқан үлесі туралы айтты.
– Ауған халқына гуманитарлық көмек ретінде құны 2,5 миллион доллар болатын 5 мың тонна бидай ұнын жеткізу мәселесін пысықтап жатырмыз. Мұндай көмек аталған елге тұрақты түрде беріліп отырады, – деді Президент.
Қасым-Жомарт Тоқаев сөзінің соңында дипломаттарға табыс тілеп, олардың мемлекеттері мен үкіметтерінің басшыларына сәлемін жолдады.






















///Қасым-Жомарт Тоқаев Бейрут портындағы жарылыс салдарынан қаза тапқан адамдардың жақындары мен туыстарына көңіл айтып, зардап шеккендердің тезірек сауығып кетуіне тілектестік білдірді.
Жарылыс кезінде Қазақстанның дипломатиялық өкілдігінің ғимараты бүлініп, бір қызметкердің жеңіл жарақат алуына байланысты Қасым-Жомарт Тоқаев Мишель Аунға Бейрутте жүрген Қазақстан азаматтарының (200-ден астам) қауіпсіздігін қамтамасыз етуді сұрады.
Мемлекет басшысы Ливанның оңтүстігінде БҰҰ Уақытша күштерінің құрамында қазақстандық 120 бітімгер сарбаздың өз міндеттерін лайықты әрі жоғары деңгейде атқарып жатқанын атап өтті. Осы орайда Қасым-Жомарт Тоқаев Ливан үкіметі қазақстандық әскери қызметшілердің ауысуы кезінде олардың қауіпсіздігін сақтау үшін қажетті көмек көрсететініне сенім білдірді.
Әңгімелесу барысында тараптар Қазақстан мен Ливан арасындағы қарым-қатынастарды одан әрі кеңейту мәселелері бойынша пікір алмасты. Қасым-Жомарт Тоқаевтың пікірінше, Ливан Қазақстанның Таяу Шығыстағы маңызды серіктесі және екі елдің ынтымақтастығына баса мән беріледі.
Өз кезегінде Мишель Аун Қасым-Жомарт Тоқаевқа осындай қиын-қыстау кезеңде телефон шалып, қолдау көрсеткені үшін ризашылығын білдіріп, оның жылы лебізін Ливан халқына жеткізетінін айтты. Сондай-ақ Ливан билігі Қазақстан азаматтары мен дипломаттарының қауіпсіздігін қамтамасыз ету үшін барлық қажетті шараларды қабылдайтынын жеткізді.
Ливан Президенті Қазақстанмен арадағы екіжақты және көпжақты форматтағы іс-қимылдарды одан әрі нығайту мақсатында бірлесе тығыз жұмыс істеуге мүдделі екенін нақтылады.
Сонымен қатар Мишель Аун Қазақстанның БҰҰ мандаты аясындағы бітімгершілік қызметін жоғары бағалап, еліміздің өңірлік және жаһандық қауіпсіздікті қамтамасыз етудегі рөлін атап өтті.

///Жеделхатта Мемлекет басшысы Қасым-Жомарт Тоқаев Фумио Кишиданы Жапонияның Премьер-министрі лауазымына сайлануымен шын жүректен құттықтаған.
– Жапонияның баянды өркендеуін жалғастыруға, еліңіздің дүниежүзілік қауымдастықтағы беделін асқақтатуға бағытталған игі істеріңіз бен жаңа бастамаларыңыз әрдайым табысты болуына тілектеспін. Қазақстан мен Жапония арасындағы кеңейтілген стратегиялық серіктестігімізді бүгіннен де биік белестерге көтеруді асыл мақсат тұтып, сан қырлы салалардағы өзара тиімді ынтымақтастығымызды одан әрі нығайту үшін Сізбен күш-жігер жұмылдыруға дайын екенімді растаймын, – делінген құттықтау хатта.
Қасым-Жомарт Тоқаев Фумио Кишидаға қажымас қайрат, аса жауапты қызметте лайым сәттілік, ал достас жапон халқына құт-береке тілеген.
///Басқосуға Ұлттық Олимпиада комитетінің президенті Т.Құлыбаев, Мәдениет және спорт министрлігі Спорт және дене шынықтыру істері комитетінің төрағасы С.Сәпиев, фристайл-могулдан еңбегі сіңген спорт шебері Ю.Галышева, кәсіби боксшы С.Ахмедов, мәнерлеп сырғанаудан халықаралық дәрежедегі спорт шебері Э.Тұрсынбаева, шаңғымен трамплиннен секіру спортынан халықаралық дәрежедегі спорт шебері С.Ткаченко қатысты.
Мемлекет басшысы еліміздің спорт саласын дамытуға және халықаралық аренада Қазақстанның имиджін ілгерілетуге үлес қосқан жас шеберлердің еңбектерін ерекше атап өтті.
– Мен сіздермен жүздескеніме қуаныштымын. Осы жыл «Жастар жылы» деп жарияланды. Ал спорт, негізінен, – жастардың ісі. Мемлекет бұл саланы дамытуға баса мән береді. Сіздерге қарап жастарымыз спортпен шұғылдануға және саламатты өмір салтын ұстануға ұмтылады. Сіздердің жетістіктеріңіз мемлекеттің беделін арттыруға септігін тигізеді, – деді Қазақстан Президенті.
Жас спортшылар халықаралық жарыстарда көрсеткен өнері, алған әсерлері жөнінде ой бөлісіп, келешек жоспарлары туралы айтты.
– Мен әрдайым Қазақстан жастарын спортпен шұғылдануға шақырамын. Барлық облыстарда заманауи спорт инфрақұрылымы бар. Стадиондар салынып, жабық кешендер бой көтерді. Спорт – денсаулық пен ұзақ өмір сүрудің кепілі, – деді Нұрсұлтан Назарбаев.
Мемлекет басшысы жас спортшылардың кәсіби тұрғыдан одан әрі өсуінің перспективаларына назар аударды.
– Бағындыратын биіктеріңіз әлі алда екенін көріп отырмын. Әлемдік жарыстан медаль алу оңай емес. Жастардың сіздерге қарап бой түзеп, дендері сау, мықты болып өскенін қалаймын, – деді Қазақстан Президенті.
Соңында Нұрсұлтан Назарбаев атлеттерді қол жеткізген жетістіктерімен тоқтап қалмай, жаңа табыстарға жете беруге шақырды.
Кездесуде жас спортшыларға Қазақстан Президентінің атынан естелік сыйлықтар табыс етілді.



/// 
И.Бокова Қазақстанның Нұрсұлтан Назарбаевтың басшылығымен жеткен маңызды жетістіктеріне, әсіресе әлеуметтік және экономикалық дамудағы табыстарына назар аударды.
«Сіздің ел мен ЮНЕСКО арасындағы ынтымақтастықтың кеңеюі, сондай-ақ Қазақстанның білім, ғылым және мәдениет салаларының соңғы 20 жылдағы дамуы тәнті етеді», – делінген жеделхатта.
ЮНЕСКО бас директоры сондай-ақ біздің елдің БҰҰ Бас Ассамблеясының халықаралық мәдениеттерді жақындастыру жылын (2013-2022) жариялауға байланысты маңызды бастамасын атап өтті.
И.Бокова Қазақстан мен ЮНЕСКО арасындағы тығыз ынтымақтастықтың жалғасатынына сенім білдірді, сондай-ақ ортақ міндеттер мен мақсаттарды орындау үшін бар күш-жігерін жұмсайтынын айтты. 
///
	 

	Тараптар әңгімелесу барысында екіжақты ынтымақтастықты, сондай-ақ Павлодарда қыркүйек айында өтеді деп жоспарланған Қазақстан мен Ресей өңіраралық ынтымақтастығының тоғызыншы форумына дайындық мәселесін талқылады.
///
	 

	Қазақстан Президенті сайлау нәтижелері өзекті әлеуметтік-экономикалық мәселелерді шешуге, ішкі саяси тұрақтылыққа қол жеткізіп, қоғамды біріктіруге бағытталған П. Порошенконың сайлауалды бағдарламасының кеңінен қолдау тапқандығының айғағы екенін атап өткен.

	Нұрсұлтан Назарбаев П.Порошенконың жауапты қызметіне табыс, ал бауырлас украин халқына татулық, тұрақтылық және бақ-береке тілеген.
///
	 

	Қазақстан Республикасының, Ресей Федерациясының және Беларусь Республикасының басшылары Еуразиялық экономикалық одақ туралы шартқа қол қойды және соған сәйкес мәлімдеме жасады.

	Нұрсұлтан Назарбаев үш елдің халқын шартқа қол қойылуымен құттықтап, мемлекеттеріміз экономикалық әлеуетін халықтың өсіп-өркендеуі үшін біріктіріп отырғанын атап өтті. Ол бұның экономикалық одақ екенін және мүше-мемлекеттердің тәуелсіздігі мен саяси егемендігіне қатысы болмайтынын атап өтті.

	Қазақстан Президенті Еуразиялық экономикалық одақ құру туралы тарихи актіге Астанада қол қойылуының символдық мәні бар екеніне назар аударды.

	– Астана Еуразияның дәл жүрек тұсында орналасқан. Бұл – қазіргі заманның ең жас елордасы. Мұнда Әлемдік және дәстүрлі діндер көшбасшыларының съездері, ЕҚЫҰ, Шанхай ынтымақтастық ұйымы, Ислам ынтымақтастығы ұйымы және өзге де халықаралық ұйымдардың саммиттері өтті. Біз ЭКСПО-2017 халықаралық көрмесін өткізуге дайындалудамыз. Қазақстан еуразиялық интеграция идеясының ілгерілеуіне тарихи үлес қосты. Нақ осында ғасыр басында Еуразиялық экономикалық қоғамдастық құрылды, біздің интеграциялық үдерісіміздің барысы мен қарқынын айқындаған бірқатар маңызды шешімдер қабылданды, – деді Нұрсұлтан Назарбаев.

	Осыған байланысты Мемлекет басшысы Еуразиялық экономикалық одақтың бесігі Астана болуының заңдылық екенін атап өтті.

	– Бұл Қазақстан, Беларусь және Ресей халықтарының достығының, тату көршілестігінің, өзара қолдауының ұлы жылнамасының жалғасы болатынына менің еш шүбәм жоқ. Бізді ХХI ғасырда еуразиялық интеграция әлеуетін бірлесіп жүзеге асыру міндеті күтіп тұр, – деді Қазақстан Президенті.

	Нұрсұлтан Назарбаев Еуразиялық экономикалық одақ құру туралы бастаманы өзінің алғаш М.В.Ломоносов атындағы Мәскеу мемлекеттік университетінде жиырма жыл бұрын жария еткенін еске салды. 

	– Тек уақыт қана түбегейлі көз жеткізу қасиетіне ие. Жаңа еуразияшылдықтың екі онжылдық тарихының тәжірибесі осыны дәлелдейді. Еуразиялық интеграция идеясы Ресей және Беларусь Президенттерінен қолдау тапты. Дәл сондықтан да біз бүгінгі күнге – Шартқа қол қоюға жеттік, – деді Мемлекет басшысы.   

	Нұрсұлтан Назарбаев экономикалық интеграцияның іс жүзіне асуы қазірдің өзінде оң нәтижелер бергенін айтты.

	– Тек соңғы бес жылда Қазақстанның Кеден одағына қатысушы елдермен арадағы тауар айналымы 88%-ға өсіп, 24 млрд долларлық мөлшерге жетті. Еуразиялық интеграция жөніндегі серіктес мемлекеттерге біздің экспортымыз 63%-ға ұлғайып, 6 млрд доллар болды. Бұл абстрактілі сандар ғана емес. Олардың артында жүздеген нақты кәсіпорындар мен компаниялар, қазақстандық, беларусьтік және ресейлік серіктестермен арадағы өзара іс-қимылдың жаңа желілері тұр. Бұл – мыңдаған жаңа жұмыс орындары, тұрақтылық және өзіне жаңа өткізу нарықтарын ашқан Қазақстан бизнесінің табыстылығының өсуі, – деді Қазақстан Президенті.

	Мемлекет басшысы Армения мен Қырғызстанның да шартқа қосылу жөнінде нақты қадамдар жасап жатқанына назар аударды. Ол еуразиялық интеграцияны тереңдету осы үдеріске қатысушылардың барлығының мүддесі үшін жүзеге асырылатынына тоқталып өтті. 

	– Басты мақсаттың бірі – экономикаларымызды бірлесе жаңғырту және бәсекеге қабілеттілігін арттыру үшін елдердің әрқайсысының мүмкіндіктерін біріктіру. Бізге өзге интеграциялық бірлестіктердің, ең алдымен Еуроодақтың тәжірибесін ескеру маңызды. Әңгіме қатысушы елдің бірде-бірінің деиндустриализация үдерісіне ұрынып қалмауы, ұлттық экономикада өнеркәсіптің дәстүрлі салаларының, ауыл шаруашылығының құлдырауын болдырмау туралы болып отыр. Еуропа экономикасындағы рецессияның беретін сабағы осында, – деді Қазақстан Президенті.

	Нұрсұлтан Назарбаев интеграция, әлемдік тәжірибе көрсеткендей, экономиканың дамуына қажетті ұзақмерзімді тұрақты жағдайды және азаматтардың бақуатты өмірі үшін жаңа мүмкіндіктерді білдіретінін атап өтті.

	– Еуразиялық экономикалық одақты біз жаһандық байланыстармен етене жымдасқан, Еуропа мен дамып келе жатқан Азия ареалдары арасындағы берік көпір түріндегі ашық экономикалық қоғамдастық ретінде көреміз. Еуразиялық интеграцияны дамыта отырып, біз заңды кезеңдер – еркін сауда аймағы, Кеден одағы, Бірыңғай экономикалық кеңістік арқылы батыл ілгерілеп келеміз, – деді Мемлекет басшысы.

	Қазақстан Президенті ЕАЭО туралы шартқа қол қою арқылы жер шарының  ең ірі тұтынушылық нарықтарының бірі, энергия ресурстарының ірі экспорттаушысы болып саналатын интеграциялық бірлестіктің құрылуы заңдық тұрғыдан ресімделгенін айтты. Мемлекеттердің тәуелсіздігіне кепілдік беретін негізгі ресурстар бұл бірлестіктің өзінде жеткілікті.

	– Осылайша бүгін ХХІ ғасырдың жаңа геоэкономикалық ақиқаты дүниеге келді. Ол үлкен қиындықпен құрылды. Ашығын айтайын: біз Еуразиялық экономикалық одаққа көп қиындықпен жеттік. Алдымызда жаһандық тұрақсыздық жағдайындағы қалыптасу мен дамудың күрделі кезеңі тұр. Интеграция бізге өздігінен керемет өмірге кепілдік бермейді. Жаңа сын-қатерлер мен жаңа міндеттер болады. Біз оларды бірігіп шешуге және баршамыздың күш-жігерімізбен дағдарысты еңсеруге дайын болуға тиіспіз, – деді Қазақстан Президенті.

	Нұрсұлтан Назарбаев Еуразия кеңістігінде халықтардың тату көршілігінің түбегейлі жаңа үлгісі қалыптасып жатқанын, оған жоғары сенім, берік достық және мемлекеттеріміздің өзара қолдауы негіз болып отырғанын атап айтты.

	– Еуразиялық экономикалық одақ – бұл ең алдымен біздің елдеріміздің миллиондаған азаматтары үшін жаңа мүмкіндіктер көзі. Қатысушы елдерде шағын және орта кәсіпкерлікті дамытуға қолайлы шарттар жасалуда. Еңбек ресурстары нарығы бірігуде, бұл кәсіби деңгейді көтеру мен еңбек өнімділігін арттырудың маңызды факторы саналады. Азаматтар үшін Еуразиялық экономикалық одақтың әрбір мемлекетінде білім беру қызметі мен әлеуметтік инфрақұрылымдарына тең қолжетімділік жағдайлары жасалуда. Ішкі кедергілерді жою қазірдің өзінде мәдени-гуманитарлық байланыстарымызды күшейтуге, туризмнің өсуіне жақсы ықпал етті. Осы пайданың барлығын азаматтарымыз айқын ұғынып отыр. Бұл еуразиялық ықпалдастық үдерісіне кең ауқымды халықтық қолдау болуда, – деді Мемлекет басшысы.

	Қазақстан Президенті  үш елдің жастарына да сөз арнады.

	– Еуразиялық экономикалық одақ сіздер үшін құрылуда. Ол сіздерге қатысушы елдің кез келгенінде сапалы білім және кәсіби машықты игеруде артықшылық береді. Бүгінгі оқиға біздің елдеріміздің болашағы үшін, бірінші кезекте жаңа ұрпақ үшін жаңа мүмкіндіктер көзін ашады, – деді Нұрсұлтан Назарбаев.

	Мемлекет басшысы қатысушы-мемлекеттердің орталық ведомстволары мен үкіметтері жетекшілерінің, Еуразиялық экономикалық комиссия мүшелерінің, сарапшылардың еуразиялық экономикалық ықпалдастық үдерістерін жүзеге асырудағы айрықша үлесін атап өтті. Ол ортақ жұмыстың нәтижесі тарихи құжатқа қол қою болғанын айтты.

	– Еуразиялық экономикалық одақ – біздің елдеріміздің мәңгілік достығының, өзара іс-қимылы мен тату көршілігінің берік жаңа механизмі. 29 мамыр біздің елдеріміздің естелік күнтізбелеріне Еуразиялық ықпалдастық күні ретінде енуге лайықты деп санаймын. Біздің елдеріміздің халқын, осы рәсімнің барлық қатысушылары мен қонақтарын Еуразиялық экономикалық одақ туралы шартқа қол қойылуымен тағы да құттықтаймын, – деді Мемлекет басшысы.  

	Өз сөзінде Ресей Федерациясының Президенті В.Путин қол қойылған шарт экономиканы дамытып, үш ел азаматтарының әл-ауқатын көтеру үшін үлкен мүмкіндіктер ашатынын атап айтты.

	– Ресей, Беларусь және Қазақстан өзара іс-қимылдың мүлде жаңа деңгейіне өтеді: тауарлар, қызметтер, капиталдар мен жұмыс күші еркін қозғалатын ортақ кеңістік құрады. «Үштік» мемлекеттері экономиканың энергетика, өнеркәсіп, ауыл шаруашылығы және көлік секілді негізгі салаларында келісілген саясат жүргізетін болады. Іс жүзінде біз 170 миллионнан астам халқы бар ТМД кеңістігінде өндірістік, ғылыми және технологиялық әлеуеті зор, табиғи ресурстары орасан мол, ірі әрі бірыңғай нарық құрамыз, – деді В.Путин.

	Ресей Президенті әлемдік экономикада толыққанды халықаралық құқықтық субьектілікке ие және Дүниежүзілік сауда ұйымының қағидалары негізінде әрекет ететін жаңа экономикалық ұйым пайда болып отырғанын айтты. Ол сауда құрылымын жетілдіру, жоғары технологиялық тауарлар үлесінің артуы, елдеріміздің әлемдік экономикадағы бәсекеге қабілеттілігінің нығаюын қоса қамтитын ықпалдастық үдерістердің өзара тиімділігі қазірдің өзінде іс жүзінде дәлелденіп жатқанына назар аударды.

	Беларусь Республикасының Президенті А.Лукашенко Армения мен Қырғызстанның еуразиялық ықпалдастық үдерісіне қосылуын атап өтті.

	– Өз кезегінде Беларусь елі келіссөздер барысында қол жеткізілген  уағдаластықтарды толық жүзеге асыру жолында жүйелі әрі міндетті түрде ілгерілеуге дайын. Шартқа қол қою – осымен бітті деген сөз емес, ол біздің дұрыс қадам жасағанымызды бүкіл әлемге дәлелдеуге тиіс болатын салиқалы үдерістің бастауы. Сонымен бірге Еуразиялық экономикалық одақты құру жөніндегі іс-қимылдардың қатысушы-мемлекеттердің өзара саудасына айтарлықтай ықпал ететін мәселелерді шешумен байланысты болғаны жөн, – деді  А.Лукашенко.

	Соңында мемлекет басшылары үш елдің жұртшылық өкілдерімен бейресми әңгіме өткізді.

	***

	Еуразиялық экономикалық одақ туралы шартта  халықаралық ұйымдарға тән базалық аспектілер, мемлекеттердің егеменді теңдігі, аумақтық тұтастығы, сондай-ақ Одақтың мүше-мемлекеттерінің саяси құрылымының ерекшелігін құрметтеу қағидаттары көрініс тапқан.

	Бұған қоса, шарт Қазақстан, Ресей және Беларусь азаматтарының әл-ауқаты мен тұрмыс сапасын арттыру мәселелерін шешуге бағытталған және тауарлардың, қызметтердің, капитал мен жұмыс күшінің еркін қозғалысын, үйлестірілген экономикалық саясат жүргізуді қарастырады.

	Жалпы алғанда, келешектегі интеграциялық тиімділік 2030 жылға қарай ІЖӨ-нің жиынтық өсімі 900 миллиард доллар көлемінде болатындығымен бағаланып отыр. Еуразиялық экономикалық одақ теңдік, негізділік, жүйелілік, прагматизм және өзара тиімділік қағидаттары негізінде құрылады.



///Семей ядролық полигонының жабылғанына 25 жыл толуына орай өткен конференция жұмысына мемлекеттік органдардың, үкіметтік емес ұйымдардың, дипломатиялық корпустың, ғылым мен білім саласының өкілдері, көрнекті қоғам қайраткерлері, сондай-ақ әлемнің 50-ден астам елінен шетелдік қонақтар қатысты.
Елбасы конференцияға қатысушыларға арнаған сөзінде жаһандық бейбітшілік пен қауіпсіздік үшін Қазақстан Президенті сыйлығын тағайындау туралы көтерген бастамалары үшін ризашылығын білдірді.
– Жалпы, мен бұл бастаманы қолдаймын. Мүмкін оны Ядролық қарусыздану үшін берілген сыйлық деп атаған жөн болар, оның атауын қайта ойластыру қажет. Біз ақылдасып, бұл сыйлықты тағайындау туралы шешім қабылдайтын боламыз, – деді Қазақстан Президенті.
Бұдан бөлек, Нұрсұлтан Назарбаев қарашада Қазақстанның елордасында Астана бейбітшілік саммиті өтетінін мәлімдеді.
– Саммитке көптеген елдердің мемлекеттер пен үкіметтері басшылары, танымал саясаткерлері мен қоғам қайраткерлері, ғалымдары мен бизнесмендері қатысатын болады. Сыйлықты тағайындау және оны алғашқы лауреатқа тапсыру туралы сол саммитте айтуға болар еді, – деді Мемлекет басшысы.
Қазақстан Президенті 1991 жылғы 29 тамызда еліміз үшін де, бүкіл әлем үшін де тарихи маңызды оқиға болғанын атап өтті.
– Ширек ғасыр бұрын біздің жеріміз бен халқымызға 40 жылдай азап тартқызған милитаризмнің ең сұрапыл сынағы заңды түрде тоқтатылды. Біздің шешімімізден кейін барлық жетекші ядролық державалардың полигондарының үні шықпай қалды, алайда олардың ешқайсысы әлі күнге дейін жабылған жоқ. Қазақстан – мұндай қадамға барған алғашқы ел. Біздің халқымыздың қалауы солай болды. Бұл оқиғаның барша әлем үшін маңыздылығы осында, – деді Нұрсұлтан Назарбаев.
Қазақстан Президенті ширек ғасыр ішінде біздің республикамыз бейбітшілікке, ядролық қарудан азат болуға бастайтын тиімді модельді қалыптастыра алғанын айтып, оны барлық елде қолдану жөнінде ұсыныс жасады.
Мемлекет басшысы ядролық қару арқылы өзін-өзі жою қаупін азайтуға және бейбітшілікті бірте-бірте демилитаризациялауға бағытталған бірқатар ұсыныстар айта келіп, мұның халықаралық қарым-қатынаста терең ментальді өзгерістерді, көптарапты жаңа саяси шешімдерді, жоғары деңгейдегі сенімді қажет ететіне назар аударды.
– Ядролық арсеналды қысқарту үдерісін іс жүзінде сондай әскери күш-қуатқа ие барлық мемлекеттердің қатысуымен көпжақты үдеріске айналдырған жөн. Мұның алдында қазір «ядролық қаруы бар» ел атану қарсаңында тұрған мемлекеттердің ядролық мәртебесі толықтай заңдастырылуға тиіс. Барлық ядролық державалар Ядролық қаруды азайту туралы жалпыға ортақ шарт әзірлеу жөніндегі келіссөздерді бастауы керек, – деді Қазақстан Президенті.
Сондай-ақ, Мемлекет басшысы ядролық қауіпсіздік мәселелері жөніндегі халықаралық құқықты түгел кодификациялаудың маңыздылығын атап өтті.
– Атом қаруын иеленуден өз еркімен бас тартқан, сондай-ақ ядролық қарусыз ел деген мәртебесі бар мемлекеттерге ядролық державалар тарапынан кепілдік беруді заңдық тұрғыдан міндеттейтін жүйені жетілдіру қажет. Ядролық қаруға ие болуға және таратуға қарсы қатаң шаралардың нақты қолданылатын тетіктерін әзірлеу керек. Мұндай көпжақты келісімдерді БҰҰ Қауіпсіздік Кеңесінің қарарларымен бекіткен жөн, – деді Нұрсұлтан Назарбаев.
Бұдан бөлек, Қазақстан Президенті әлемдік қоғамдастықты қақтығыстардың алдын алу үшін ірі державалар мен жаңа халықаралық ұйымдар арасындағы қарым-қатынасты реттеудің жаңа тетіктерін әзірлеуге шақырды.
– Қарудың әдеттегі түрлері мен әскери технологиялардың таралуын бақылауды күшейту де аса маңызды. Барлық үкіметтерді ядролық қауіпсіздіктің негізін құрайтын халықаралық шарттар мен институттарды одан әрі нығайту жөніндегі жаңа міндеттемелер қабылдауға шақырамын. Сонымен қатар, мен бүгін өз елдері мен халықтары атынан өкілдік етіп отырған барлық парламенттердің мүшелеріне бұған белсене атсалысу жөнінде сөз арнаймын. БҰҰ Қауіпсіздік Кеңесінің мүшесі ретіндегі Қазақстанның қызметі халықаралық бейбітшілік пен қауіпсіздікті нығайту жөніндегі осы және өзге де шараларға арналатын болады. Ядролық қауіпсіздікті күшейту жолындағы, ядролық қаруды сынақтан өткізу мен жетілдіруге қарсы кең қоғамдық қозғалыс ядролық қауіптен арылу ісіне тың серпін беруге тиіс, – деді Мемлекет басшысы.
Соңында Нұрсұлтан Назарбаев конференцияға қатысушылар айтқан ұсыныстар бүкіл әлемдегі саясаткерлер мен ғалымдардың құлағына жетеріне сенім білдіріп, жиналғандардың жұмысына жеміс тіледі.
Сондай-ақ, іс-шара барысында күн тәртібіндегі мәселелер бойынша халықаралық ұйымдар мен шет ел үкіметтері өкілдері баяндама жасады.
Қазақстан Президентінің сөйлеген сөзінің толық мәтінін мына жерден қараңыз.



///
	

	Қазақстан Президентіне 1-Жылу электр орталығын одан әрі қайта құрылымдау жөніндегі жұмыс және оның өндірістік қуатын арттыру жоспарлары туралы хабардар етілді.

	1934 жылы пайдалануға берілген жылу электр стансасында 2011 – 2012 жылдары қайта құрылымдаудан өткен 2 бу қазандық агрегаты орналастырылған. Қазіргі уақытта жаңа бу қазандығын орнату үшін ғимаратты одан әрі жаңғырту жүргізілуде.

	Қала жұртшылығы өкілдерімен кездесу барысында Нұрсұлтан Назарбаев Семейдің мемлекет назарынан ешқашан тыс қалмайтынын, сондай-ақ қалалықтардың өмірін жүйелі түрде жақсарту жөнінде қажетті шаралар қабылданатынын атап өтті.

	– Мен қалаларыңызға келгенде, маған сіздер жылуға қатысты қиындықтар барын айттыңыздар. Ол кезде Семейде 140 қазандық станса жұмыс істейтін, олардың түтінінен бүкіл қала зардап шекті. Қазіргі уақытта, 37 миллиард теңге көлемінде қаражат бөлінгені арқасында, оның 24 миллиард теңгесі Жылу электр орталығын қайта құрылымдауға бағытталды, қалада көптеген проблема кешенді түрде шешілуде. Сонымен қатар, жылу электр стансасын жаңғырту сол жағалаудағы жылумен қамту мәселесін толық шешті және тұрғындар жылуға қатысты ешқандай проблеманы сезінген жоқ, – деді Мемлекет басшысы.

	Қазақстан Президенті қосымша қаражаттың медицина және білім беру мекемелері құрылысына және қала жолдарын жөндеуге де бағытталғанына тоқталды.

	– Қазір жаңа аурухана салынуда, зияткерлік мектеп салынатын болады. Мемлекет тарапынан қаланы дамытуға барынша көңіл бөлініп келеді. Ең негізгі көрсеткіш – бұл тұрғындар саны. Бұл көрсеткіш азайған жоқ, жоспарлы түрде артуда және қазірдің өзінде 300 мыңнан астам адамға жетіп отыр. Бұл өмірдің жақсара түскенін, адамдардың қайта оралып, осында тұрғылары келетінін білдіреді, – деді Нұрсұлтан Назарбаев. 

	Қазақстан Президенті «Семей инжиниринг» броньды техникалар жөндеу зауытын жаңғырту мыңдаған жұмыс орнын ашуға мүмкіндік бергенін және жаңа отандық өндірісті ұйымдастыру жөніндегі жұмыстың жалғаса беретінін де айтты.

	Қаланың жұртшылығы өкілдері Мемлекет басшысына Семейді дамыту мәселесіне көңіл бөліп отырғаны үшін алғыстарын жеткізіп, мемлекет қабылдаған шаралар қала тұрғындарының игілігі мен олардың тұрмыс сапасын арттыруға бағытталатынын атап өтті.    
///Қасым-Жомарт Тоқаев адам құқықтары жөніндегі Еуропалық Одақтың арнаулы өкілі Имон Гилмор мен Орталық Азия бойынша өкілі Тери Хакаланы қабылдады.

Кездесу барысында Қазақстан мен Еуропалық Одақ арасындағы кеңейтілген серіктестік пен ынтымақтастық аясындағы өзара іс-қимылдардың қазіргі жағдайы мен перспективалары талқыланып, аймақтық қауіпсіздік мәселелері қарастырылды.
Мемлекет басшысы Еуропалық Одақ делегациясына еліміздегі саяси және экономикалық реформалар, сондай-ақ Ауғанстанға гуманитарлық көмек көрсету жөнінде қабылданған шаралар туралы айтты.

Имон Гилмор Қазақстан мен Еуропалық Одақ арасындағы саяси және сауда-экономикалық ынтымақтастықтың деңгейін жоғары бағалап, серіктестікті одан әрі нығайту мақсатында байланыстарды жалғастырудың маңызды екенін атап өтті.
Адам құқықтары жөніндегі Еуропалық Одақтың арнаулы өкілінің айтуынша, Қазақстан Президентінің Брюссельге алдағы сапары екіжақты байланыстарды дамытуда маңызды кезең болады.

Еуропалық Одақ делегациясы БҰҰ-ның Ауғанстанға жәрдем беру жөніндегі Миссиясының офисін Алматыға орналастыру және ауған студенттеріне көмек көрсету туралы Қасым-Жомарт Тоқаевтың шешімін ерекше атап өтіп, Ауғанстандағы жағдайды тұрақтандыруға қатысты Қазақстан Президентінің аймақтағы көшбасшылығын қолдады.
Имон Гилмор мен Тери Хакала Президентке ертең Алматы қаласында өтетін «Орталық Азия – Еуропалық Одақ» азаматтық форумына Брюссельдің атынан қатысатынын жеткізді.

/// 
Кездесу барысында Қазақстан мен Британия ынтымақтастығының негізгі бағыттары талқыланды.
Нұрсұлтан Назарбаев Д.Кэмеронның 2013 жылы Қазақстанға жасаған сапары екіжақты қарым-қатынастарға тың серпін бергенін айтты. Елбасы сондай-ақ  келіссөздер барысында Қазақстан үкіметінің мүшелері британ тарапымен маңызды уағдаластықтарға қол жеткізгенін атап өтті.
Сонымен қатар Қазақстан Президенті  Ұлыбритания Премьер-Министрін соңғы өткен парламенттік сайлаудағы айқын жеңісімен және жаңа үкімет құрамын жасақтауымен құттықтады.  
Осы бір күрделі кезеңде Сіздің ел жетістіктерге жетіп отырғанын  атап айтқым келеді. Менің сапарымдағы бағдарламаның мазмұндылығы біздің  қарым-қатынасымыздың жоғары деңгейде екенін көрсетеді, – деді Мемлекет басшысы. 
Д.Кэмерон Қазақстанның инвестиция тарту, индустрияны дамыту және сауда саласында керемет табыстарға жеткеніне назар аударды. Ұлыбритания Премьер-Министрі сондай-ақ бүгінде елдеріміздің келіссөздер өткізетін мәселелер аясы кең екенін айтты және Нұрсұлтан Назарбаев ұсынған реформаларды жүзеге асыру жайын талқылауға ниетті екенін білдірді.
Келіссөздер қорытындысы бойынша төмендегідей екіжақты құжаттарға қол қойылды:
– Қазақстан Республикасы мен Ұлыбритания және Солтүстік Ирландия Біріккен Корольдігі арасындағы өзара құқықтық көмек туралы шарт;
– Қазақстан Республикасының Мемлекеттік қызмет істері және жемқорлыққа қарсы іс-қимыл агенттігі мен Ұлыбритания Министрлер кабинетінің Хатшылығы арасындағы өзара түсіністік туралы меморандум;
– Ұлыбритания және Солтүстік Ирландия Біріккен Корольдігінің  «ЭКСПО-2017» көрмесіне қатысуы туралы шарт;
Кездесу соңында Қазақстан Президенті Ұлыбритания Премьер-министрін I дәрежелі «Достық» орденімен марапаттады. 




///Мемлекет басшысына биылғы ақпан айындағы ақша-кредит саясатын іске асырудың алдын ала қорытындысы, дүниежүзілік экономиканың қалпына келу перспективалары мен әлемдегі азық-түлік бағасының инфляцияға әсері туралы баяндалды. 
Қасым-Жомарт Тоқаевқа алтын-валюта резервтерінің жағдайы мен Ұлттық қордың активтерін басқару жайында есеп берілді, сондай-ақ, Ұлттық Банктің ішкі жалпы өнім бойынша жаңартылған болжамдары мен 2021 жылға арналған төлем балансы жөнінде айтылды. 
Ерболат Досаев Мемлекет басшысының Қазақстан азаматтарының зейнетақы жинақтарын мерзімінен бұрын пайдалану тетігін іске асыру жөніндегі тапсырмасының орындалу барысын баяндап, Ұлттық Банктің инвестициялық ахуалды жақсарту бойынша ұсыныстары туралы айтты.
Президент азық-түлік тауарлары бағасының тұрақтылығын қамтамасыз ету үшін ауыл шаруашылығын қолдау шараларын цифрландыру процесін жылдамдатуға атсалысуды тапсырды.
 
///Мемлекет басшысы Анкараға келді. Елбасы мұнда Түркия Президенті Р.Ердоғанмен келіссөздер өткізеді. 
///Кездесу барысында парламентаралық өзара іс-қимылды нығайтудың, ұйыммен ынтымақтастықты одан әрі тереңдетудің перспективалары қаралды. Тараптар сондай-ақ, халықаралық күн тәртібіндегі өзекті мәселелерді талқылады.
Мемлекет басшысы халықаралық антиядролық конференцияға қатысу үшін елімізге сапармен келгені үшін С.Чоудхуриге алғыс айтты.
Нұрсұлтан Назарбаев түрлі елдердің парламент  мүшелері арасындағы тығыз байланыстың, халықаралық қауіпсіздікті нығайту және ядролық қарудан азат әлем қалыптастыру үшін бірлесе қызмет ету жолында жұмылудың маңыздылығын атап өтті.
С.Чоудхури қонақжайлық үшін алғыс айтып, елімізбен стратегиялық және достық қарым-қатынасты одан әрі дамыту үшін барлық күш-жігерін жұмсауға дайын екенін жеткізді.

///
	 

	Президенттің Алматыдағы резиденциясында өткен кездесуде қазіргі заманғы ел әдебиетінің ахуалы мен келешегі, сондай-ақ қоғам дамуының өзекті мәселелері талқыланды.


///Нұрсұлтан Назарбаев екіжақты ынтымақтастықтың, сондай-ақ, өңірлік және халықаралық күн тәртібінің мәселелері қаралған кездесулердің жемісті өткеніне тоқталды.
Түркия – Қазақстанның ең жақын әрі сенімді саяси және экономикалық әріптестерінің бірі. Бүгінде ортақ тарих пен рухани мұраға негізделген қарым-қатынасымыз өрістей түсуде. Байланыстарымыз бірте-бірте ілгерілеп, қазір стратегиялық сипатқа ие болып отыр. Қазақстан бауырлас түрік халқына үнемі толық қолдау көрсетеді және әрқашан қол ұшын беруге дайын. Бұл сапар екі елдің қарым-қатынастарын одан әрі нығайта түсуге септігін тигізеді деп сенемін, – деді Қазақстан Президенті.
Мемлекет басшысы келіссөздер барысында сауда-экономикалық және инвестициялық салалардағы өзара іс-қимыл бойынша бірқатар уағдаластыққа қол жеткізілгенін де атап өтті.
–  Қазір елімізде түрік капиталының қатысуымен 1600-ден астам кәсіпорын жұмыс істейді. Түрік бизнесінің өкілдері жаңа елордамыздың құрылысына белсене атсалысты. Түрік компаниясының өкілдері бүгінге дейін елімізде 20 миллиард доллар көлемінде мердігерлік жұмыстар атқарып, 460 нысан пайдалануға берілді. Елдеріміздің арасындағы тауар айналымы өткен жылы 2 миллиард  долларды құрады, – деді Нұрсұлтан Назарбаев.
Сонымен қатар, Қазақстан Президенті Р.Ердоғанның өткен жылғы Астанаға сапары аясында қабылданған «Жаңа синергия» бірлескен экономикалық бағдарламасының маңыздылығына тоқталды.
– Біздің міндетіміз – өзара тауар айналымын 10 миллиард долларға жеткізу. Бағдарлама аясында жалпы құны шамамен 813 миллион долларды құрайтын 20 инвестициялық жобаны іске асыру қарастырылған. Түркияның инфрақұрылымы дамыған маңызды транзиттік ел екенін ескеріп, мен бауырлас түрік халқын «Нұрлы Жол» бағдарламасын жүзеге асыруға атсалысуға шақырдым. Осыған орай, Қазақстан-Түркия индустриялық аймақтарын құру жұмыстары аса маңызды. Бұл қадамдар екі елдің экономикалық әлеуетінің әрі қарай дамуына серпін береді, – деп атап өтті Мемлекет басшысы.
Нұрсұлтан Назарбаев халықаралық тұрақтылықты қамтамасыз ету мәселесі бойынша жаппай күш жұмылдырудың маңыздылығына да назар аударып, біздің еліміздің Біріккен Ұлттар Ұйымының Қауіпсіздік Кеңесінің 2017-2018 жылдардағы тұрақты емес мүшелігіне өтуіне қолдау көрсеткені үшін Түркияға алғыс айтты.
– Жаһандық сын-сынақтар мен қауіп-қатерлер арта түскен алмағайып заманда Қазақстан мен Түркия  әлемдік қауіпсіздік пен тұрақтылықты қамтамасыз ету үшін күш жұмылдыруға дайын. Осы орайда біз ХХІ ғасырдың басты кеселі – терроризмге қарсы үзілді-кесілді тойтарыс беруге келістік. Елдеріміздің арасындағы әскери және әскери-техникалық саладағы ынтымақтастық орнықты дамуда, – деді Мемлекет басшысы.
Қазақстан Президенті мәдени-гуманитарлық саладағы екіжақты ынтымақтастық үнемі ілгерілеп келе жатқанын атап өтті.
– Келесі жылы Астанада «Болашақ энергиясы» тақырыбымен «ЭКСПО-2017» халықаралық көрмесі өтеді. Бұл ауқымды шара баламалы энергетика саласындағы инновация мәселесіне арналған. Мен бүгін Түркия басшылығын, бизнес өкілдерін және бауырлас түрік халқын осы шараға қатысуға шақырдым, – деді Нұрсұлтан Назарбаев.
Қазақстан Президенті сөзінің соңында Қазақстан-Түркия қарым-қатынастарының әрі қарай нығайтудың әлеуеті зор екеніне тоқталды.
Сондай-ақ, біздің республикамыздағы қазақ-түрік лицейлерінің жұмысына қатысты мәселе де қаралып, тараптар өзара түсіністік тапты.
Р.Ердоған Қазақстан Президентіне Түркия мен Ресейдің қарым-қатынасын қалыпқа келтіруге күш салғаны және тарихы сапары үшін тағы да алғыс айтып, түрік халқы үшін күрделі болып отырған кезеңде мұндай қолдаудың дер кезінде көрсетіліп отырғанына тоқталды. Сонымен қатар ол Нұрсұлтан Назарбаев Түркиядағы әскери төңкеріс жасау әрекетінен кейін бұл елге келген алғашқы мемлекет басшысы екенін атап өтті.
 
 
 


///Кездесу барысында екі елдің сауда-экономикалық, инвестициялық және мәдени-гуманитарлық салалардағы өзара іс-қимыл мәселелері талқыланды. Сондай-ақ, екі ел көшбасшылары халықаралық күн тәртібі жөнінде пікір алмасты.
Бұдан бөлек, Нұрсұлтан Назарбаев пен Томислав Николич Сербия Президентінің Қазақстанға былтырғы сапары аясында қол жеткізілген уағдаластықтың іске асырылу барысын талқылады.
Мемлекет басшысы Сербия еліміздің маңызды серіктесінің бірі болып саналатынын және бүгінде екі ел арасында түрлі экономикалық және саяси салалар бойынша толық өзара түсіністіктің орын алып отырғанын атап өтті.
– Бүгінгі кездесуіміз Қазақстан тәуелсіздігінің 25 жылдығын және Сербиямен дипломатиялық қарым-қатынас орнауының 20 жылдығын атап өтетін кезеңмен тұспа-тұс келіп отыр. Бұл кездесу тауар айналымын ұлғайтуға, экономикалық және саяси ынтымақтастықты жандандыруға септігін тигізеді деп үміттенемін. Біз ауыл шаруашылығы, металлургия, құрылыс, медицина және фармацевтика салаларында ынтымақтасуға ниеттіміз. Қазақстан мен Сербияның экономикасы бір-бірін өзара толықтыра түседі. Серіктестік екі тарапқа да пайдасын тигізетін болады, – деді Нұрсұлтан Назарбаев.
Қазақстан Президенті ЭКСПО-2017 халықаралық мамандандырылған көрмесін өткізу құқығына дауыс беру және БҰҰ Қауіпсіздік Кеңесінің тұрақты емес мүшесіне сайлау кезінде елімізді қолдағаны үшін Сербия көшбасшысына алғыс айтты.
Сербия Президенті бүгінде Астана мен Белград түрлі саладағы өзара іс-қимыл үшін зор әлеуетке ие екендігін атап өтті.
– Біз Сербия Республикасының егемендігі мен аумақтық тұтастығына қатысты бекем ұстанымыңыз, сондай-ақ ЮНЕСКО-ның Дүниежүзілік мұралар тізіміндегі біздің елдің мәдени нысандарын сақтау ісіне қолдау көрсеткеніңіз үшін Сізге ризашылық білдіреміз, – деді Т.Николич.
Кездесу барысында Нұрсұлтан Назарбаев мемлекеттер арасындағы достық пен ынтымақтастықты нығайтуға қосқан үлесі үшін Сербия Президентін I дәрежелі «Достық» орденімен марапаттады.







///Мемлекет басшысы өзінің алғашқы ресми сапары елдер арасындағы дипломатиялық қарым-қатынастың орнауының 20 жылдығына тұспа-тұс келгеніне тоқталды.
– Менің сапарым қарсаңында Сауда-экономикалық ынтымақтастық жөніндегі үкіметаралық комиссияның бірінші отырысы өтті. Бүгінде елдеріміз арасында экономикадағы өзара іс-қимыл деңгейі Қазақстан мен Сербияның мүмкіндіктеріне сай келмейді. Қазақстанда құрылыс және сауда салаларында Сербия капиталының қатысуымен 15-тей бірлескен кәсіпорын жұмыс жүргізуде. Сербия компаниялары Алматы метрополитенінің бірқатар стансасының, өңірлердегі басқа да инфрақұрылымдық нысандардың құрылысына қатысты, – деді Қазақстан Президенті.
Нұрсұлтан Назарбаев келіссөздер барысында Сербия бизнесінің Қазақстанды индустриялық-инновациялық және инфрақұрылымдық дамыту ісіне атсалысу мүмкіндіктерін талқылауға ерекше мән берілгенін атап өтті.
– Біз өнеркәсіп, құрылыс, ауыл шаруашылығы, көлік және транзит, медицина, туризм, шағын және орта бизнес салаларын ынтымақтастықтың басым бағыттары ретінде белгіледік. Бұл орайда бізде жақсы тәжірибе бар, оның ішінде Сербияның «Энергожоба» компаниясы Қазақстан аумағында бірқатар инфрақұрылымдық жобаларды іске асыруға атсалысқан болатын. Біз елімізге озық тәжірибесі мен технологиялары бар Сербияның жаңа компаниялары келеді деп үміттенеміз. Сондай-ақ, біз Азия мен Еуропа арасындағы жүк тасымалын арттыру үшін Қазақстан мен Сербияның көлік-транзит әлеуетін өзара пайдалану жөнінде пікір алмастық. Еуразиялық экономикалық одақ аясындағы өзара ынтымақтастық мүмкіндіктері талқыланды, – деді Мемлекет басшысы.
Қазақстан Президенті биылғы мамырда Астанада ЕАЭО елдері көшбасшылары қабылдаған сауда режімін біріздендіру жөніндегі келіссөздерді бастау туралы шешім Еуразиялық экономикалық одақ пен Сербия арасында еркін сауда аймағын құруға жол ашатынын мәлімдеді.
Бұдан бөлек, Нұрсұлтан Назарбаев Белградта қазақтың ұлы ақыны Жамбыл Жабаев ескерткішінің ашылғаны үшін алғыс айтып, еліміздің Сербиямен арадағы өңіраралық және мәдени-гуманитарлық байланыстарды дамыту ісін құптайтынын айтты.
Соңында Елбасы келіссөздердің маңызды бөлігі Қазақстан мен Сербияның халықаралық аренадағы ынтымақтастығына арналғанына назар аударды.
– Біз БҰҰ Қауіпсіздік кеңесінің 2017-2018 жылдардағы тұрақты емес мүшесі ретіндегі Қазақстанның қызметі аясында тығыз ынтымақтастық жасау жөнінде уағдаластық. Келіссөздер нәтижесі екіжақты ынтымақтастықты арттыру тұрғысынан өзара іс-қимыл аясын ұлғайтуға ортақ ниет бар екенін айғақтады. Біз Орталық Азия өңірі мен Еуропадағы жағдайды, терроризммен күрес мәселелерін талқыладық. Өзара іс-қимылдың барлық мәселелері бүгінгі қабылданған бірлескен мәлімдемеде атап көрсетілді, – деді Қазақстан Президенті.
///Қырғызстан Президентінің елімізге жасаған мемлекеттік сапарының соңында Қасым-Жомарт Тоқаев пен Садыр Жапаров «Астана» халықаралық қаржы орталығын аралап көрді.
Мемлекет басшылары АХҚО-ның Халықаралық соты және Арбитраж орталығының, Қаржылық қызмет көрсету жұмысын реттеу жөніндегі комитеттің, Ислам қаржысы мен бизнесі жөніндегі хабтың, Жасыл қаржылар орталығының жұмысымен танысты.   
Сонымен қатар екі ел президенттеріне Экспат орталығының, АХҚО биржасының, Үздіксіз кәсіби даму бюросы мен Қаржы технологиясы хабының қызметтері туралы мәлімет берілді.
Қасым-Жомарт Тоқаев пен Садыр Жапаровқа Қаржы орталығының бірқатар әзірлемелері, атап айтқанда, e-Justice электронды сот төрелігінің жүйесі мен TABYS мобильді қосымшасы таныстырылды.
Іс-шара соңында «Астана» халықаралық қаржы орталығының басқарушысы Қайрат Келімбетов келешекте АХҚО-ның филиалын Бішкекте, ал Қырғызстанның Инвестиция тарту жөніндегі агенттігінің өкілдігін Қаржы орталығында ашуды ұсынды.



///Мемлекет басшысы Александрия қаласының маңындағы пойыз апаты салдарынан көптеген адамның қаза болғаны және зардап шеккені туралы хабарды зор күйзеліспен қабылдады.
«Қазақстан халқының және жеке өзімнің атымнан қаза болғандардың отбасылары мен жақындарына қайғыларына ортақтасып, көңіл айтамын. Зардап шеккендердің тезірек сауығып кетуіне тілектеспін», – делінген жеделхатта.
///Мемлекет басшысына өңірдің негізгі әлеуметтік-экономикалық даму көрсеткіштері мен тұрғындардың өмір сүру сапасын арттыруға бағытталған тапсырмалардың орындалу барысы туралы баяндалды.
Қасым-Жомарт Тоқаев аз қамтылған және көпбалалы отбасыларды қолжетімді әрі сапалы тұрғын үймен қамту бойынша жүйелі жұмыс жүргізудің маңызды екенін айтты. Кездесу барысында шалғай аудандарды ауыз сумен қамтамасыз ету, жол-көлік инфрақұрылымын жақсарту мәселелеріне баса мән берілді.
Президент Батыс Қазақстан облысы мен Орал қаласын одан әрі дамыту жөнінде бірқатар нақты тапсырмалар берді. 

///
	 

	Әлемнің 147 елінен 10 мыңнан астам делегат қатысқан VII Астана экономикалық форумы мен Дағдарысқа қарсы II дүниежүзілік конференцияның табысты өтуіне орай Қазақстан Президентінің атына құттықтаулар келіп түсті.  
	
	Халықаралық консультативтік кеңестің мүшелері – Австрия Республикасының экс-федеральды канцлері Альфред Гузенбауэр мен Европалық комиссияның экс-төрағасы және Италия премьер-министрі Романо Проди өз хаттарында осыншама ауқымды іс-шараның өтуімен құттықтаған, сондай-ақ Форум барлық жерде құрметке ие болғанын, әлемдік көшбасшылар мен жетекші сарапшылар арасында барған сайын зор қызығушылық туғызып отырғанын атап өткен.
	
	«Қазақстан өз мойнына игі міндетті – әлемді экономикалық және әлеуметтік проблемалар тақырыбындағы, біздің ойымызша, қажетті әлеуетке ие және қазіргі кезде тиімді халықаралық және экономикалық тетікке айналған қызу пікірталастар өткізуге арналған алаңмен қамтамасыз ету міндетін алып отыр», – делінген хатта.
	
	Хорватия экс-президенті С.Месич Астана форумының мейлінше өзекті әлеуметтік-экономикалық мәселелерді талқылаудағы маңызды рөлін атап көрсеткен.  
	
	«Астана экономикалық форумының маңыздылығы алда да арта түсетін болады, өйткені ол тек экономикалық қана емес, әлеуметтік-саяси мәселелерді де қозғайды. Форум және Дағдарысқа қарсы дүниежүзілік конференция БҰҰ көмектескен жағдайда әлемдік дағдарыс мәселелерін шешуге арналған алаңға айналуы мүмкін», – деп жазады С.Месич.
	
	Болгария Республикасының экс-президенті, Венадағы Жаһандық диалог және ынтымақтастық орталығының президенті П.Стоянов Астана экономикалық форумын әлемдегі негізгі экономикалық оқиға санатына жатқызады, сондай-ақ Қазақстан Президентінің G-Global жобасын ілгерілету жөніндегі бастамаларын қолдайды.
	
	«Мен жаһандық қаржы-экономикалық дағдарыс түйткілін шешу бағытында дағдарысқа қарсы жаңа шараларды әзірлеуге арналған демократиялық диалогтың жаңа түрін қалыптастыруға деген Сіздің орасан ұмтылысыңызды жоғары бағалаймын», – деп жазады автор.
	
	Армения Республикасының экс-премьер-министрі Т.Саргсян да өз құттықтауын жолдаған, ол бұл форумның барлық өңірлік интеграциялық үдерістерді жаһандық ауқымда қарастыруға мүмкіндік беретіні жөніндегі пікірін білдірген.
	
	«G-Global идеясына қатысты алсақ, менің ойымша, біз дәл осындай реформашыл жаңа идеялар қажет уақытта өмір сүріп отырмыз, өйткені ескі құрылымдар, форматтар күтілген шешімдер мен ұсынымдарды алға шығарса, ал жаңа платформа қалыптастыру – өтіп жатқан үдерістерге деген тың көзқарас. Сірә, өңірде де, әлемде де алдымызда тұрған проблемаларды шешудің қалыптан тыс жолдарын табуға осы көмектесетін болар», – делінген хатта.
	
	Польша Республикасының экс-премьер-министрі, Қазақстан-Польша сауда палатасының  президенті К.Марцинкевич форумның мейлінше маңызды сипаты ретінде түрлі елдерден келген адамдар арасындағы диалогты атайды.
	
	«Бұл жай дағдарысқа қарсы форум ғана емес, тарихи оқиға екенін атап айтқым келеді. Астана экономикалық форумы тек Қазақстан үшін емес, біздің баршамыз үшін де өте маңызды», – деп жазады автор.
	
	БҰҰ Бас хатшысының орынбасары және Бас хатшының Шығыс Тимор бойынша арнаулы кеңесшісі Н.Хейзер бұл форум қазіргі әлем бетпе-бет келіп  отырған міндеттерді шешу үшін бүгінгі заман ойшылдарының басын қосқанын айтып өткен.
	
	«Сіздің басшылығыңызбен Еуразия құрлығында жаһандық қатерлерді талқылайтын аса қажетті платформа қалыптасты», – делінген хатта.
	
	БҰҰ Бас хатшысының орынбасары, дамуы мейлінше төмен елдер, теңізге шығу мүмкіндігі жоқ дамушы елдер және шағын аралдар мемлекеттері жөніндегі жоғары өкіл Г.Ачария Қазақстан Президентінің Астана экономикалық форумын өткізу туралы идеясы дер кезінде жүзеге асқанына назар аударды.
	
	«Бұл форум ынтымақтастыққа септігін тигізетін диалог құру, жаһандық экономикалық проблемаларды жақсы түсіну және талдау тұрғысынан маңызды мәнге ие», – делінген хатта.
	
	Жаһандық диалог және ынтымақтастық орталығының бас хатшысы С.Станчев бірлескен жұмысқа қатысты міндеттемелерді мақұлдай отырып, Қазақстан Президентіне Орталықты «Әлеуметтік бизнес-диалогты жақсарту» аталымы бойынша марапаттау рәсіміне қатысқаны үшін алғысын айтады.
	
	Нобель сыйлығының лауреаты С.Тимашев АЭФ осы бағыттағы іс-шаралар үшін пішіні мен мазмұны тұрғысынан биік меже болғанын айтады.
	
	«Астана форумы өзінің салыстырмалы түрде кейінгі жылдарда бастау алғанына қарамастан, қазірдің өзінде Қазақстан мен Достастық елдері ғана емес, Еуразиялық экономикалық одақ үшін де айшықты құбылыс болып, әлемдік үрдістердің мән-жайын тез ұғынуға болатын, болашақ серіктестермен танысатын, адамзат дамуының ықтимал жолдары туралы өз пікірін айтатын, әлемдік бизнес, инновация, ғылым және білім үшін тартушы магнитке айналды», – деп жазады автор.
	
	К.Вютрих, Ф.Кидланд, Р.Ауман, М.Юнус, Джордж Ф.Смут, Э.Маскин, К.Писсаридес және А.Варшель сияқты Нобель сыйлығының өзге де лауреаттары өз хаттарында форумға қатысу мүмкіндігіне ие болғаны үшін алғыстарын білдіріп, іс-шараның жоғары деңгейде ұйымдастырылғанын, күн тәртібінің жан-жақты әрі мазмұнды болғанын атап өткен.
	
	«Кеннеди Мерчант Партнерс» компаниясының негізін қалаушы М. Кеннеди АЭФ Давос және Брюссель форумы секілді әлемдік бизнес-шаралармен бәсекелесе алады деген пікір айтқан.
	
	Celluci Associates компаниясының төрағасы Т.Селлучи G-Global ақпараттық-коммуникативтік алаңын құру идеясы жаңа технологияларды қолдану арқылы өмірдің барлық саласындағы жаһандық мәселелерді еңсеруге септігін тигізе алатын батыл әрі дұрыс шешім екенін атап өткен.
	
	Құттықтаулары мен жылы лебіздерін жолдағандардың қатарында сондай-ақ БҰҰ Бас ассамблеясының 67-төрағасы В.Еремич, Халықаралық валюта қорының атқарушы директоры Д.Хеллер, Еуропа қайта құру және даму банкінің Түркия, Шығыс Еуропа, Кавказ және Орталық Азия елдері жөніндегі басқарушы директоры О.Декамп, Майкрософтың Орталық және Шығыс Еуропа елдеріндегі директоры, бас менеджер Т.Хирано, Дүниежүзілік сауда ұйымы Бас директорының орынбасары Д.Шарк, Салық және инвестициялардың халықаралық орталығының (АҚШ) президенті  Д.Уитт, Халықаралық сауда орталығының атқарушы директоры А.Гонсалес, Өнертапқыш әйелдер мен кәсіпкерлердің дүниежүзілік қауымдастығының президенті М.Хан, Xerox компаниясының вице-президенті Ч.Брукс және  CBS News вице-президенті Ш.Херберт бар.
/// 
Кездесу барысында Нұрсұлтан Назарбаев пен Мохаммад Гани екіжақты ынтымақтастықтың саяси, сауда-экономикалық және мәдени-гуманитарлық, өзге де салалардағы қазіргі ахуалы мен келешегін талқылады.
Сондай-ақ тараптар екі елдің өңірлік және халықаралық ұйымдар аясындағы өзара іс-қимылының мәселелерін қарастырды. Бұдан бөлек, халықаралық күн тәртібіндегі мейлінше өзекті жайттар әңгімеге арқау болды.
Қазақстан Президенті соңғы жылдары Ауғанстан күрделі жолдан өткеніне тоқталды.
Көршілес әрі бауырлас ел ретінде сіздер үшін біз шын көңілмен уайымдаймыз. Біздің елдеріміз бір өңірде орналасқан және тарихи тұрғыдан халықтарымыз аралас-құралас болып, сауда жасасқан, саяси байланыстар орнатқан. Өкінішке қарай соның барлығы тоқтап қалды, алайда Ауғанстанда қазір қайтадан тыныштық орнай бастағаны қуантады, – деді Нұрсұлтан Назарбаев.
Қазақстан Президенті Ауғанстанның дамуындағы оң өзгерістерге назар аударды.
Барлық халықаралық саммиттерде мен Ауғанстанды қолдап сөйледім. Сіздің сайлануыңызбен бірге Ұлттық бірлік үкіметін құру аяқталды. Сондай-ақ НАТО әскерін алып кету ісі де тәмамдалды, Сіз оппозициямен арада келіссөздерді бастадыңыз. Біз бұл қадамдарды құптаймыз және Сізді қолдауға әзірміз, – деді Мемлекет басшысы.
Нұрсұлтан Назарбаев Қазақстанның Ауғанстанға мүмкіндігінше, әсіресе  гуманитарлық көмек жіберу, мектептер, ауруханалар және жолдар салу арқылы жәрдемдескенін еске салды.
Мен ең бастысы жас мамандарды тәрбиелеу деп санаймын. Біз Ауғанстанның жас азаматтарын даярлауға, оларға мамандық беруге  міндеттеме алдық. Студенттердің алғашқы тобы оралып та үлгерді, Сіздің еліңізде жұмыс жасап жатыр. Біз Кабулдан елшілік аштық және экономикада мен саясатта мүмкіндігінше ынтымақтастығымызды арттыруға әзірміз, – деді Қазақстан  Президенті.
М.Гани өз кезегінде еліміздің ауған студенттерін оқытуға көрсетіп отырған көмегі, сондай-ақ Ауғанстандағы табиғи апаттар кезінде жасалған елеулі қолдау үшін алғыс айтты.
Бұдан бөлек, М.Гани кездесу барысында Қазақстан Президентіне «Гази Аманулла Хан» медалін тапсырды. 

///«Нұр Отан» партиясының 20 жылдығына арналған съезге өңірлік конференцияларда сайланған делегаттар, Парламент депутаттары, мемлекеттік басқару органдарының, ұлттық холдингтер мен компаниялардың басшылары, азаматтық қоғамның, үкіметтік емес ұйымдардың және жастар құрылымдарының, халықаралық ұйымдардың, дипломатиялық корпустың, бастауыш партия ұйымдарының, бұқаралық ақпарат құралдарының өкілдері, ғылым және мәдениет қайраткерлері, партия ардагерлері қатысты.
Негізгі отырыс басталар алдында Елбасы «Нұр Отан» партиясының қазіргі жұмысына, партияны жаңғыртуға және оның тарихына арналған арнайы көрмені аралады. Нұрсұлтан Назарбаевқа Қазақстан халқына арналған жолдау мен «Бес әлеуметтік бастаманың» іске асырылу барысына мониторинг жүргізудің жаңа жүйесі, сондай-ақ партия жобаларын жүзеге асырудың нәтижелері туралы жан-жақты мәлімет берілді. Сонымен қатар, Қазақстан Президентіне жаңа «Цифрлық партия» жүйесінің мүмкіндіктері таныстырылды.
Мемлекет басшысы сөйлеген сөзінде Қазақстанның өткен 20 жыл ішінде қол жеткізген жетістіктеріне тоқталып, еліміздегі барлық оң өзгерістерге ықпал еткен «Нұр Отан» партиясының рөлін ерекше атап өтті.
– Біздің басты басымдығымыз – азаматтарымыздың тұрмыс сапасын арттыру және Қазақстанды әлеуметтік бағыттағы мемлекет ретінде дамыту. Біз қиын кезеңдердің өзінде әлеуметтік міндеттемелерімізді орындадық. Елімізде әрдайым әлеуметтік салаға мол қаржы бөлініп келді, бұл көрсеткіш алдағы уақытта бірте-бірте арта беретін болады, – деді Елбасы.
Нұрсұлтан Назарбаев еліміздегі азаматтардың тұрмыс сапасы мен әл-ауқатын арттыру үшін Ұлттық қордан қаражат бөлінетіндігі туралы айтты.
Мемлекет басшысы әлеуметтік саясатты одан әрі жүзеге асырудың негізгі бағыттарына тоқталып, оны іске асыруға партияның белсенді атсалысуы қажет екенін атап өтті.
– Партия жұртшылықтың күнделікті мәселелерін шешу ісіне белсенді атсалысуға тиіс. «Халыққа көмек» жобасы осы жұмыстарды жандандыруға бағытталған. Бүгінгі таңда қоғамның өзекті сұраныстарына жедел жауап беру және соларға мемлекеттік органдардың назарын аударту маңызды мәселе саналады, – деді Нұрсұлтан Назарбаев.
Съезд барысында партияның «Бақуатты қоғам: онжылдықтың 10 мақсаты» атты 2030 жылға дейінгі жаңа бағдарламасы, партияның Саяси кеңесі мен Орталық бақылау-тексеру комиссиясының жаңа құрамы бекітіліп, партия жарғысына өзгертулер мен толықтырулар енгізілді, сондай-ақ  партияның Саяси кеңесі мен Орталық бақылау-тексеру комиссиясы жұмыстарының қорытындылары жөніндегі есептері қабылданды.
Қазақстан Президентінің «Нұр Отан» партиясының кезекті XVIII съезінде сөйлеген сөзінің толық мәтінін мына жерден оқи аласыздар.











///
	 

	Алматыдағы резиденцияда өткен кездесу барысында К.Мәсімов Мемлекет басшысына еліміздің бірінші жартыжылдықтағы экономикалық дамуының негізгі қорытындылары жөнінде айтып, Үкіметтің екінші жартыжылдыққа арналған жұмыс жоспары туралы баяндады.
	
	Нұрсұлтан Назарбаев негізгі макроэкономикалық көрсеткіштердің және валюта нарығындағы ахуалдың тұрақтылығын қамтамасыз ету қажеттілігін атап өтті, сондай-ақ әлемдік қаржы нарықтарында қалыптасып отырған ахуалға орай ұдайы болатын қатерлерге талдау жүргізуге баса назар аударды.

	Қ.Келімбетов елдің қаржы секторы мен банк жүйесінің жағдайы, сондай-ақ Ұлттық банк жүргізіп отырған ақша-кредит саясаты жөнінде мәлімдеді.
	
	Ұлттық банк басшысының мәліметіне сәйкес, 2014 жылғы бірінші тоқсанда ІЖӨ нақты өсімі 3,8% болды. 2013 жылғы бірінші тоқсанмен салыстырғанда тауарлар экспорты 10,8 %-ға өсіп, 22,7 млрд. АҚШ долларына жетті, ал тауарлар импорты 14,6%-ға төмендеп, 8,7 млрд. АҚШ долларын құраған. Алдын ала деректер бойынша, Ұлттық қор мөлшері шамамен  77 млрд. АҚШ долларына жеткен.
	
	Кездесу қорытындысы бойынша Мемлекет басшысы елдің қаржы жүйесінің тұрақтылығын қамтамасыз ету және экономиканың даму қарқынын сақтау жөнінде бірқатар тапсырмалар берді.


///
	 

	Президенттің Алматыдағы резиденциясында өткен кездесуде қазіргі заманғы ел әдебиетінің ахуалы мен келешегі, сондай-ақ қоғам дамуының өзекті мәселелері талқыланды.


///Жамбыл облысы, Қордай ауданы
 
Қасым-Жомарт Тоқаев Жамбыл облысына жұмыс сапары аясында аймақтың әлеуметтік-экономикалық ахуалы, инвестициялық жобалардың жүзеге асырылуы және Тараз қаласының даму перспективалары туралы облыс әкімі Бердібек Сапарбаевтың есебін тыңдады.
Бердібек Сапарбаев Президентке «Халық бірлігі және жүйелі реформалар – ел өркендеуінің берік негізі» атты Жолдауда берілген тапсырмалардың орындалу барысы туралы ақпарат берді.

Биылғы сегіз айдың қорытындысы бойынша экономиканың негізгі бағыттарында дамудың оң қарқыны сақталған, өнеркәсіп, ауыл шаруашылығы, құрылыс, көлік, сауда, байланыс салаларында өсім байқалады. Салық түсімдері мен еңбекақы артқан.
Осы мерзім ішінде 372,9 мың шарты метр тұрғын үй пайдалануға беріліп, 232,6 миллиард теңге көлемінде инвестиция тартылған.

Кәсіпкерлікті қолдаудың 2025 жылға дейінгі бағдарламасы аясында Жамбыл облысында құны 2,5 триллион теңге болатын 107 инвестициялық жобаны іске асыру жоспарланып отыр. Мемлекет басшысына биыл құны 171 миллиард теңге болатын 31 жобаның жүзеге асырылатыны, сондай-ақ 8 айдың ішінде 78,2 миллиард теңге көлеміндегі қаржыға 13 жобаның іске қосылғаны жөнінде баяндалды.
Облыс әкімінің айтуынша, «Алқаптан сөреге дейін» жобасын жүзеге асыруға 1 миллиард теңге бөлінген. Өңірде 31 әлеуметтік павильон ашылған. Тағы 12 нысан ашу жоспарланып отыр.

Облыс әкімінің есебін тыңдаған Президент өңірді дамытудың басым бағыттарын белгілеп берді.
– Баяндамаңыз қабылданды. Жалпы бұл облыс қарқынды дамып келе жатыр. Өсім бар. Шешілмеген мәселелер де бар. Онсыз болмайды. Ұсыныстарыңызды қарастырып, мәселелердің оң шешілуін өзім бақылауға аламын. Келесі жылдың басында облысқа келу жоспарымда бар. Сол кезде нақты мәселелерді пысықтаймыз. Ал вакцина жөнінде айтатын болсақ, Қазақстан дүниежүзіндегі өз вакцинасын ойлап тапқан ең озық мемлекеттердің қатарына қосылды. Бұл Жамбыл облысымен тікелей байланысты. Сондықтан құтты болсын. Атқарып жатқан еңбектеріңізге ризашылығымды білдіремін, – деді Қасым-Жомарт Тоқаев.

///Президент Қасым-Жомарт Тоқаев әлемге танымал даңқты палуан, Олимпиада чемпионы, Халықаралық дәрежедегі спорт шебері, Қазақстанның Еңбек Ері, белгілі кәсіпкер Жақсылық Әмірәліұлы Үшкемпіровтің дүниеден өтуіне байланысты оның отбасы мен жақындарына көңіл айтып, жеделхат жолдады.
«Жақсылық Әмірәліұлы елімізде спорт саласының кең қанат жаюына атсалысты және жастарға үлгі болды. Өңірлерді өркендету мақсатында спорт кешендерін салып, жас спортшылардың өсіп-жетілуі және ауыл шаруашылығының дамуы жолында қыруар іс атқарды. Еселі еңбегімен, азаматтық қадір-қасиетімен ел ішінде құрметке бөленіп, соңында өшпес із қалдырды. Марқұмның жаны жәннатта, иманы саламат болсын», — делінген жеделхатта.
///Кездесуде  Нұрсұлтан Назарбаев пен Рустам Минниханов Астана мен Қазан арасындағы мәдени және экономикалық ынтымақтастық мәселелерін талқылады.
Мемлекет басшысы Р.Миннихановты Ресей күнімен құттықтап, екі ел арасында қалыптасқан достық қатынастар туралы айтты. 
– Ресеймен де, Татарстанмен де арамызда достық қарым-қатынас орныққан. Қазақтар мен татарлар тарихы, мәдениеті, тілі мен әдет-ғұрпы жағынан бір-біріне өте жақын. Экономикалық байланыстарымыз да жақсы. «KAMAZ» кәсіпорнымен жұмыс жүргізіп келеміз, Алматыдағы тікұшақ зауытына қатысты жобаны іске асырудамыз. Осы және басқа да экономикалық байланыстарды, соның ішінде мұнай химиясына қатысты байланысты жалғастыра беру керек, - деді Нұрсұлтан Назарбаев.
Татарстан Президенті Қазақстанға келген миссиясы туралы айтып, елордамыздың жаңа архитектуралық нысандарын және «Астана ЭКСПО-2017» көрме кешенін аралап көргеннен кейінгі әсері жөнінде ой бөлісті.
– Бүгін ЭКСПО-дағы экспозициямызды аштық. Сонымен қатар, Қазақстандағы серіктестерімізбен бірге болашақ жоспарларымызды талқыладық. Көрме кешені мені қайран қалдырды. Сізді көрменің ашылуымен құттықтаймыз. Сондай-ақ, қала көшесіне Сүйімбикенің аты берілуіне орай ризашылығымды білдіремін, – деді Р.Минниханов.    
Нұрсұлтан Назарбаев пен Рустам Минниханов «Батыс Қытай – Батыс Еуропа» жолын салу аясындағы инфрақұрылымдық жобаларды іске асыру және Қазақстан мен Татарстанның көліктік-транзиттік әлеуетін арттыру мәселелерін талқылады.
Кездесу соңында Р.Минниханов Қазақстан Президентін «Татарстан Республикасына сіңірген еңбегі үшін» орденімен марапаттап, Мемлекет басшысын Татарстанға келуге шақырды.  


///
	 

	Нұрсұлтан Назарбаев мемлекеттегі кез келген тағайындаудың ел алдында тұрған міндеттерге байланысты болатынын атап өтті.

	Қазақстан Президенті сөйлеген сөзінің барысында Қ.Мәмидің кандидатурасын Жоғарғы Сот Төрағасы қызметіне ұсынды.

	Сондай-ақ, Нұрсұлтан Назарбаев Қасым-Жомарт Тоқаевтың кандидатурасын Қазақстан Республикасы Парламенті Сенатының Төрағасы қызметіне сайлау жөнінде ұсыныс енгізді.

	Сенат депутаттарының жасырын дауыс беру қорытындысы бойынша Қ.Тоқаев Парламент Сенатының Төрағасы қызметіне сайланды.

	Нұрсұлтан Назарбаев өзінің барлық ұсынысын қолдағаны үшін депутаттарға алғысын айтты.

	– Сенат – еліміздің халқының және Мемлекет басшысының сенімді тірегі. Өткен жылдар ішінде біз көптеген міндетті бірлесе отырып шештік. Бүгінде алдымызда аса өршіл және маңызды мақсаттар тұр. Өздеріңіз білетіндей, біздің негізгі міндетіміз – «Қазақстан – 2050» Стратегиясын іске асыру және әлемнің ең дамыған 30 елінің қатарына қосылу. Барша қазақстандықтар осы идеяны іске асырудың төңірегінде топтасуға тиіс. Сонда біз алға қойған міндеттерге қол жеткіземіз. Егер біз күш-жігерімізді біріктіретін болсақ, онда еліміздің алдында алынбайтын асу болмайды, – деді Мемлекет басшысы.

	Мемлекет басшысы өз Жарлығымен Б.Бекназаровтың Қазақстан Республикасы Президенті жанындағы Жоғары сот кеңесінің төрағасы болып тағайындалғанын мәлім етті.

	Отырыс соңында жаңадан тағайындалған басшылар Мемлекет басшысына сенім білдіргені үшін алғыстарын айтып, алдарына қойылған міндеттерді жүзеге асыру үшін барлық күш-жігерін салуға ұмтылатындарына сендірді.          




///Бүгін Мемлекет басшысы «Бірге – таза Қазақстан» республикалық экологиялық акциясының аясында Ботаникалық бақта көшет отырғызып, қалалық сенбілікке қатысты.

Іс-шараға Президент Әкімшілігінің басшысы Мұрат Нұртілеу, Экология, геология және табиғи ресурстар министрі Серікқали Брекешев, Нұр-Сұлтан қаласының әкімі Алтай Көлгінов, эко-волонтерлер, сондай-ақ, Президенттік жастар кадрлық резервінің мүшелері қатысты.

Сенбілік барысында Президент эковолонтерлермен және жастар кадрлық резервінің мүшелерімен әңгімелесті. Қасым-Жомарт Тоқаев табиғатқа, жалпы экологияға ұқыпты қараудың маңыздылығы туралы айтты.
Мемлекет басшысы Қазақстан болашақта жасыл елге айналуы керек деп санайды. «Тал дегеніміз – қасиетті ұғым. Біз тал-теректерді, табиғатты қорғауымыз керек», – деді Президент.
– Баршаңызға алғыс айтамын. Сіздер Қазақстанның болашағысыздар. Жаңа Қазақстанды ел болып, ұлт болып, мемлекет болып, бәріміз бірге құруға кірісуіміз қажет. Аманшылық болса, Екінші республиканы өркендетеміз. Жалпы келешегіміз жақсы, айқын, жарқын болатынына ешқандай күмәнім жоқ. Мемлекетіміздің болашағы жастардың қолында. Мен сіздерге сенемін, – деді Қасым-Жомарт Тоқаев.

Еріктілер мен Президенттік жастар кадрлық резервінің мүшелері экологиялық мәселелер мен бастамаларға үнемі қолдау білдіретіні үшін Мемлекет басшысына алғыс айтты.
Акцияға қатысқандар 15 түп жөке және 35 түп емен көшетін екті.



///Иран Ислам Республикасы, Тегеран қаласы
 
Қасым-Жомарт Тоқаев Тегеранға ресми сапары барысында Иран Ислам Республикасының Президенті Ибрахим Раисимен шағын құрамда келіссөз жүргізді.
Келіссөзге дейін «Саадабад» кешенінде Мемлекет басшысын салтанатты түрде ресми қарсы алу рәсімі өтті. Құрмет Қарауылының бастығы екі ел басшыларына рапорт беріп, Қазақстан мен Иранның әнұрандары шырқалғаннан кейін Қасым-Жомарт Тоқаев пен Ибрахим Раиси «Джумхурия» сарайына келіп, бір-біріне ресми делегациялардың құрамын таныстырды.
Салтанатты рәсімнен кейін шағын құрамда кездесу өтті. Қасым-Жомарт Тоқаев ресми сапармен келуге шақырғаны үшін Ибрахим Раисиге ризашылығын білдірді.
– Ең алдымен, бізді ыстық ықыласпен қарсы алғандарыңыз үшін алғыс айтамын. Сіздің шақыруыңызды зор ризашылықпен қабылдадым. Президент ретінде Иран еліне алғаш рет келіп отырмын. Мен үшін бұл сапардың маңызы ерекше. Бүгінгі келіссөздеріміз екі елдің ынтымақтастығын дамытуға тың серпін береді деп сенемін. Қазақта «Көрші ақысы – тәңір хақысы» деген сөз бар. Біз – көршімен әрқашан тату болған елміз. Иран – Каспий жағасындағы жақын көршіміз, сенімді серіктесіміз, – деді Қазақстан Президенті.

Мемлекет басшысы елдеріміз арасында дипломатиялық қатынас орнағанына биыл 30 жыл толғанын атап өтті. Президенттің айтуынша, осы кезең ішінде ынтымағымыз артып, достығымыз нығая түсті.
– Жан-жақты байланысымыз қарқынды дамып келе жатыр. Бұған өзара сенімге негізделген саяси диалогтың арқасында қол жеткізіп отырмыз. Біздің үкіметаралық, парламентаралық және іскерлік кеңестеріміз бар. Сауда-экономикалық ынтымақтастығымыз кедергілерге қарамастан, жылдан-жылға артып келеді. Биылғы бірінші тоқсанда сауда-саттық 50 пайызға артты. Ендігі мақсат – осы қарқынды тоқтатпай, барынша көбейту. Оған біздің әлеуетіміз жетеді. Мен сіздің өзара серіктестікті дамытуға қосқан үлесіңізді жоғары бағалаймын. Қарым-қатынасымызды дамытуға бар күш-жігерімді жұмсауға әзірмін, – деді Мемлекет басшысы.
Қасым-Жомарт Тоқаев осы сапарының аясында маңызды шешімін жариялауға ұйғарым жасағанын айтты.
– Біз Иран азаматтарының Қазақстанда 14 күн визасыз жүріп-тұруына рұқсат береміз. Бұл түрлі саладағы ынтымақтастықты нығайтуға септігін тигізеді. Сондай-ақ, іскер топ өкілдерінің байланысын жандандырады. Барыс-келіске тың серпін беріп, туристердің көптеп келуіне ықпал етеді. Иран кәсіпкерлері осы жеңілдікті кеңінен қолданатынына сенімдімін, – деді Қазақстан Президенті.
Иран Ислам Республикасының Президенті Ибрахим Раиси Қасым-Жомарт Тоқаевқа ілтипат көрсетіп, шақыруын қабыл алғаны үшін алғыс айтты.
– Біз алғаш рет Душанбе саммитінде кездескен едік. Сізбен екінші рет Тегеранда жүздесіп отырғаныма қуаныштымын. Сіздің Президент ретінде келген бұл сапарыңыз екіжақты қарым-қатынастарымыздың дамуына тың серпін беретін ұлы бетбұрыс боларына сенімдімін, – деді Иран Президенті.
 
 
 
///Мемлекет басшысы Катар Мемлекетінің даму қорының қолдауымен салынған №85 жаңа мектеп-лицейдің оқу кабинеттерін аралап көріп, оның материалдық-техникалық базасымен танысты, сондай-ақ оқушылармен әңгімелесті.
Нұрсұлтан Назарбаев журналистер алдында сөйлеген сөзінде еліміздің барша оқушыларын, ұстаздар қауымы мен ата-аналарды Білім күнімен құттықтап, осы салтанатты іс-шараның елордада бой көтерген жаңа оқу ордасының қабырғасында өтуінің символдық мәні бар екенін айтты.
– Бүгінде республика бойынша 181 мектеп салынып жатыр. 23 мектептің құрылысы аяқталып, алғашқы оқушыларын қабылдады. Қазақстан бойынша 7 мыңнан астам мектеп 3 миллион оқушыға есік ашты. Соның 350 мыңы – мектеп табалдырығын алғаш рет аттайды, – деді Қазақстан Президенті.
Елбасы XXI ғасырдағы жоғары технологиялық әлемде ілім-білім инновацияның кілті және Қазақстан дамуының басты ресурсы саналатынын айтып, мемлекетіміз білім беру саласына зор мән беріп отырғанына тоқталды.
Мемлекет басшысы функционалдық сауаттылықты дамытуға бағытталған орта білімнің жаңартылған мазмұнына көшу қажеттілігін атап өтіп, оқушылардың қазіргі жағдайда алған білімдері мен машықтарын тәжірибеде қолдана алуға тиіс екеніне назар аударды. Бұл педагогтің біліктілігі мен кәсібилігінің жоғары деңгейде болуын талап етеді.
– Мемлекет педагогтарды даярлау, білім саласындағы еңбекақы жүйесін жетілдіру жөнінде жүйелі жұмыс жүргізіп келеді. Осы оқу жылынан бастап аттестациядан өткен мұғалімдердің жалақысы жаңа жүйе бойынша 30-50 пайызға артады, – деді Қазақстан Президенті.
Нұрсұлтан Назарбаев заманауи технология дәуірі мен Қазақстанның үшінші жаңғыруының талаптары балаларға сапалы білім беріп, олардың талдау және креативті даму қабілетін қалыптастыру үшін жаңа міндеттер қоятынын атап өтіп, оқушылардың ақпараттық технология мен шет тілдерін еркін меңгеруі қажет екеніне назар аударды.
***
1200 орынға арналған білім мекемесінде 48 кабинет бар. Жаратылыстану-математика бағытындағы №85 мектеп-лицейдің оқыту процесі мемлекеттік білім стандартының талаптарына сай инновациялық технологияларды пайдалану арқылы мемлекеттік және орыс тілдерінде жүргізіледі.





///Жиынға Қазақстан Республикасының Тұңғыш Президенті – Елбасы Кеңсесінің Басшысы М.Қасымбеков, Қазақстан Республикасының Тұңғыш Президенті – Елбасының Көмекшісі – Қазақстан Республикасының Президенті Іс Басқарушысының Бірінші орынбасары А.Бисембаев, Қазақстан Республикасының Тұңғыш Президенті – Елбасы Кеңсесінің, сондай-ақ Тұңғыш Президент Қоры мен кітапханасының құрылымдық бөлімшелерінің жетекшілері қатысты.
Жиын барысында Елбасы Нұрсұлтан Назарбаевқа Қазақстан Республикасының Тұңғыш Президенті – Елбасы Кеңсесінің қызметіне байланысты ұйымдастырушылық-құқықтық мәселелердің аяқталғаны жөнінде баяндалды, сондай-ақ, Қазақстан Республикасының Тұңғыш Президенті – Елбасы Кеңсесіне кадрларды іріктеу жұмыстарының нәтижелері туралы ақпарат ұсынылды.
Нұрсұлтан Назарбаев Тұңғыш Президент Кеңсесінің алдына қойылған міндеттердің уақтылы және тиімді орындалуын қамтамасыз ету қажеттігін атап өтті.
– Мен Тұңғыш Президент – Елбасының тиісті конституциялық заңмен реттелетін міндеттерін атқаруға кірістім. Сонымен қатар, мен Қауіпсіздік Кеңесінің, Қазақстан халқы Ассамблеясының төрағасымын, «Nur Otan» партиясына басшылық етуді жалғастыра беремін. Алдымызда ауқымды жұмыс тұр. Осы қызметті қамтамасыз ету үшін Тұңғыш Президенттің Кеңсесі құрылды. Ұйымдастыру мәселелерінің барлығы шешілді. Енді бәріміз жүктелген міндеттерді орындауға кірісуіміз керек, – деді Елбасы.
Нұрсұлтан Назарбаев мемлекетті одан әрі дамыту жөніндегі стратегиялық міндеттерді сапалы шешу мақсатымен ведомствоаралық өзара тиімді ықпалдастық орнатудың қажеттілігін айтты.
– Бүгінде Президент те, Үкімет те мен бекіткен бағдарламалық құжаттарда, Жолдауда қамтылған, сондай-ақ партия съезінде айтылған міндеттерді орындау бағытында жұмыс істеуде. Бәріміз Қазақстанның игілігі үшін, еліміздің тұрақтылығын, бірлігі мен дамуын қамтамасыз ету үшін жұмыс істеуге тиіспіз. Бұл – бәрімізге ортақ міндет, – деді Нұрсұлтан Назарбаев.
Қазақстанның Тұңғыш Президенті қоғамдық маңызы бар бастамаларды жүзеге асырудың маңыздылығына баса мән берді. Бұл ретте, Елбасы Нұрсұлтан Назарбаев Тұңғыш Президент қорының талантты жастарға жан-жақты қолдау көрсетуге бағытталған жобаларын іске асырудың өзектілігін атап өтті.
Жиын қорытындысы бойынша Елбасы бірқатар нақты тапсырма берді.
 
Қазақстан Республикасының Тұңғыш Президенті – Елбасының Баспасөз қызметі


///
	 

	10 желтоқсанда Ақордада бірқатар шетел мемлекеттерінің төтенше және өкілетті елшілерінің Қазақстан Президентіне сенім грамоталарын тапсыру рәсімі өтеді.

	Мемлекет басшысы 11 желтоқсанда ҰҚШҰ Бас хатшысы Николай Бордюжаны қабылдайды.

	14 желтоқсанға ҚХР Мемлекеттік Кеңесінің Премьері Ли Кэцянмен және РФ Премьер-Министрі Дмитрий Медведевпен кездесулер жоспарланған.

	15 желтоқсанда Нұрсұлтан Назарбаев ШЫҰ-ға мүше елдердің үкімет басшыларымен кездеседі.

	Сондай-ақ осы күні Қазақстан Президенті Тәуелсіздік күніне арналған мерекелік шаралар аясында ел азаматтарына мемлекеттік наградалар тапсырады және салтанатты жиынға қатысады. 
///Мемлекет басшысы елордаға сапармен келген Иран дипломатына ілтипат білдіріп, екі ел арасындағы байланыстардың достық сипатын атап өтті.
– Иран – Қазақстанның Таяу Шығыстағы маңызды серіктестерінің бірі. Заман қалай құбылса да, елдеріміз арасындағы жақсы қарым-қатынастар үзілген жоқ. Халықаралық ахуал өзара ынтымақтастығымыздың дамуына әсер етпеді. Біз бұл жағдайды жоғары бағалаймыз. Осы мүмкіндікті пайдалана отырып, Иран Президенті Хасан Руханиға жүрекжарды сәлемімді жолдаймын, – деді Қасым-Жомарт Тоқаев.

Өз кезегінде Мохаммад Джавад Зариф Қазақстан Президентінің қонақжайлық танытқанына алғыс айтып, Нұр-Сұлтан қаласына тағы да келуге қуанышты екенін атап өтті.
Сыртқы істер министрі Иран Президенті Хасан Руханидің сәлемі мен Наурыз мерекесіне байланысты құттықтауын жеткізді. Сондай-ақ Хасан Руханидің Қазақстан Президенті Қасым-Жомарт Тоқаевты өзіне ыңғайлы уақытта Иранға ресми сапармен келуге шақырғанын нақтылады.  
– Біз Сіздің еліңізбен арадағы ынтымақтастықтың дамуына зор мән береміз. Қазақстан өңірдегі жақын көршілеріміздің әрі достас мемлекеттеріміздің бірі, – деді Мохаммад Джавад Зариф.

Кездесу барысында тараптар екіжақты ынтымақтастықты талқылап, өңірлік және жаһандық күн тәртібіндегі өзекті мәселелер бойынша пікір алмасты.
/// 
Отырыста Ұлттық қауіпсіздік стратегиясының 2014 жылғы жүзеге асырылу барысы, елдің Қарулы Күштерін нығайту мәселелері талқыланды, сондай-ақ биылға арналған мейлінше өзекті міндеттер белгіленді.
Президенттің Көмекшісі – Қауіпсіздік Кеңесінің Хатшысы Н.Ермекбаев ұлттық қауіпсіздіктің ахуалы мен мемлекеттік органдардың осы саладағы қызметі туралы баяндады.
Мемлекет басшысы қабылданып жатқан шаралар арқасында ұлттық мүдделерді тиісті деңгейде сақтау қамтамасыз етіліп отырғанын атап өтті. Сонымен қатар діни-экстремистік, террористік, сондай-ақ жаһандық және өңірлік үрдістерден туындаған экономикалық сипаттағы қатерлер сақталып отыр.
Қазақстан Президенті осыған байланысты лаңкестікке қарсы қолда бар инфрақұрылымды жетілдіру қажеттігіне тоқталды.
Атап айтқанда, мемлекет терроризмге және экстремизмге қарсы іс-қимыл жөніндегі құқықтық және ұйымдастырушылық тетіктерді жетілдіруді жалғастырып, арнаулы бөлімдердің жабдықталуын және олардың лаңкестікке қарсы операцияларға дайындығын арттыру жөнінде шаралар қабылдайды. Түсіндіру жұмыстары азаматтарымыздың бойында экстремистік идеологияға қарсы иммунитет қалыптастыру ісіне бағытталады. Қабылданатын құқықтық және профилактикалық шаралар радикалдық идеяны ұстанатындар санын қысқартуға мүмкіндік береді.
Нұрсұлтан Назарбаев сондай-ақ Үкімет пен жергілікті атқарушы органдар елдегі және біздің негізгі сауда серіктестеріміздің нарықтарындағы экономикалық ахуалды ұдайы талдап отыруға, қажет болған жағдайда шара қабылдауға тиістігіне назар аударды.
Сонымен қатар, қалыптасқан жағдайда ішкі саяси тұрақтылықты сақтауға, әлеуметтік және еңбек қақтығыстарына әкелетін себептерді жоюға айрықша назар аудару қажет.  Бұл ретте  еңбек және шаруашылық дауларына қатысушы барлық тараптың заңдылықты сақтауы маңызды.
Қазақстан Президенті біздің республикамыз Украинадағы ахуалды реттеу ісіне барынша күш жұмылдыруды жалғастыратынын айтты.  Бұл мақсатқа жету үшін барлық дипломатиялық ресурстар пайдаланылатын болады.
Отырыста сондай-ақ әскери, қоғамдық, экологиялық, ақпараттық қауіпсіздікті қамтамасыз етуге байланысты мәселелер қаралды.
Талқылау қорытындысы бойынша Мемлекет басшысы Үкіметке бірқатар нақты тапсырма беріп, олардың орындалуын бақылауды Қауіпсіздік Кеңесінің Хатшылығына жүктеді.


///Келіссөздер барысында өзара мүдделілік қалыптасқан бірқатар бағыттар бойынша перспективалы жобалардың іске асырылу мәселелері қарастырылды.
Тараптар екіжақты ынтымақтастықтың түрлі салалардағы дамуында ілгерілеушіліктің, сондай-ақ оның аясын кеңейте түсу үшін зор әлеуеттің бар екенін атап өтті.
***
Келіссөздер қорытындысы бойынша төмендегідей құжаттарға қол қойылды:
– Қазақстан Республикасы Президенті мен Сербия Республикасы Президентінің бірлескен мәлімдемесі;
– Қазақстан Республикасы мен Сербия Республикасы арасындағы ұстап беру беру туралы шарт;
– Қазақстан Республикасы мен Сербия Республикасы арасындағы сотталған адамдарды беру туралы шарт;
– Қазақстан Республикасы мен Сербия Республикасы арасындағы қылмыстық істер бойынша құқықтық көмек көрсету туралы шарт;
– Сербия Республикасының ЭКСПО-2017 халықаралық мамандандырылған көрмесіне қатысуы туралы шарт;
– Алматы облысының әкімдігі мен Воеводина автономиялық аймағының үкіметі арасындағы ынтымақтастық туралы келісім.

///Қазақстан Президенті Белгісіз жауынгер бейітінің жанындағы Мәңгілік алауға гүл шоғын қойып, Ұлы Отан соғысында қаза тапқан батырлардың рухына тағзым етті. Рәсім соңында Мемлекет басшысы Құрмет қарауылының сап түзеп өткен салтанатты маршын көрді.
Александр бағындағы Мәскеу Кремлінің қабырғасын бойлай орналасқан «Белгісіз жауынгер бейіті» Мемориалдық сәулет кешені Мәскеу үшін соғысқан жауынгерлердің құрметіне 1967 жылы салынды. Кешенге Ресей мәдени мұрасының нысаны, сондай-ақ, Жалпыұлттық әскери даңқ мемориалы мәртебесі берілген.



///Нұрсұлтан Назарбаев Абу-Даби қаласына келді.
Сапар аясында Қазақстан Президентінің Біріккен Араб Әмірліктерінің мемлекет қайраткерлерімен, іскер топ өкілдерімен бірқатар келіссөздері, сондай-ақ Х Дүниежүзілік «Болашақтың энергиясы» саммитінің жұмысына қатысуы жоспарланған.
///Бүгін Қазақстан Президенті Қасым-Жомарт Тоқаев Үкіметтің және Мемлекет басшысына тікелей бағынышты органдардың жетекшілерімен кеңес өткізді. Онда әлемдегі қаржылық-экономикалық ахуал және оның Қазақстан экономикасына әсері жөнінде мәселелер талқыланды.
Президент Үкіметке, Ұлттық банкке және басқа да мемлекеттік органдарға бірқатар нақты тапсырма берді. Басты тапсырма – мемлекеттің халық алдындағы барлық әлеуметтік міндеттемелерін толық көлемде орындау.
Қасым-Жомарт Тоқаевтың тапсырмасы бойынша, Премьер-Министрдің тікелей басшылығымен Шұғыл әрекет ету штабы құрылды. Дағдарысқа қарсы іс-қимылдар жоспары әзірленеді, ірі кәсіпорындарда халықты жұмыспен қамтуға қолдау көрсету жөнінде арнайы жоспар дайындалады. Президент халықты мүмкіндігінше көбірек жұмыспен қамту мәселесін аса маңызды деп санайды.
Үкімет 2020-2022 жылдарға арналған республикалық бюджетті нақтылау жөнінде ұсыныс енгізеді.  
Мемлекет басшысы бюджет шығындарын қысқарту, өңірлерде халықты жұмыспен қамтамасыз ету, еліміздің қаржы-валюталық нарығын тұрақтандыру, республикалық және жергілікті   бюджеттерді оңтайландыру бойынша шаралар қабылдау қажеттігін айтты.



///Кездесу барысында Мемлекет басшысына өңірдің биылғы 4 айдағы әлеуметтік-экономикалық даму қорытындылары мен алдағы жоспарлары жөнінде мәлімет берілді.
Қасым-Жомарт Тоқаевқа халықтың әлеуметтік жағдайы нашар топтарының, соның ішінде көпбалалы отбасылардың мәселелерін шешу үшін Қарағанды облысында қабылданған шаралар туралы баяндалды.
Сонымен қатар, Ерлан Қошанов ірі инвестициялық жобалардың жүзеге асырылу барысы жөнінде айтты.
Қазақстан Президенті облыс әкіміне өңірге тартылатын инвестиция көлемін артырып, өнеркәсіп өндірісінің өсімін қамтамасыз етуді, сондай-ақ, облыс орталығы мен ірі қалаларда тұрғын үй құрылысы мен инфрақұрылым салу қарқынын жеделдетуді тапсырды.


///Кездесу барысында Қазақстан Президентіне «Самұрық-Қазына» акционерлік қоғамының 2018 жылы атқарған жұмыстары жөнінде есеп берілді.
Нұрсұлтан Назарбаев «Самұрық-Қазына» акционерлік қоғамы қызметінің негізгі көрсеткіштерінің нәтижелері жақсы екенін айтты. 
– Жалпы, Қор қызметінің қорытындылары басқа жылдармен салыстырғанда өте жақсы. Акционерлік қоғамның барлық компаниялары жылды табысты аяқтап, кірістерін арттыра түсті. Сонымен қатар, Қордың басқару деңгейлері жоспарлы түрде оңтайландырылды, – деді Елбасы.
А.Есімов Мемлекет басшысына Қор активтерін жекешелендіру барысы, «Қазақтелеком» және «Air Astana» компанияларын IPO-ға шығару жоспары, сондай-ақ «Самұрық-Қазына» акционерлік қоғамының «Сарыарқа» газ құбыры магистралін салу жұмыстарын қаржыландыру ісіне атсалысуы жөнінде баяндады.
Кездесу соңында Елбасы бірқатар нақты тапсырма берді.

///Иран Ислам Республикасы, Тегеран қаласы
 
 
Қазақстан мен Иран президенттері шағын және кеңейтілген құрамдағы келіссөздерден кейін бұқаралық ақпарат құралдарының өкілдері үшін брифинг өткізді.
Мемлекет басшысы, ең алдымен, Иран Ислам Республикасына ресми сапармен келуге шақырған Президент Ибрахим Раиси мен дәстүрлі қонақжайлығын көрсетіп жатқан иран халқына шынайы ризашылығын білдірді.
– Иран – ежелгі өркениет ошағы. Сондай-ақ Қазақстанның ислам әлеміндегі маңызды серіктесінің бірі. Әйгілі Фирдоуси өзінің «Шахнамасында» Иран мен Тұранның Ұлы Жібек жолындағы  тағдырлас елдер екенін атап өткен. Қазақтың ұлы ақыны Абай Сағдидің, Жәми мен Румидің шығармаларын жақсы білген. Шығыс мәдениетіне терең бойлаған. Мұның бәрі байланысымыздың ғасырлар бойы жалғасып келе жатқанын көрсетеді. Біз осы ынтымақтастықты одан әрі дамыта түсуіміз керек. Біз – Каспий жағасындағы тату көршілерміз. Тарихымыз тамырлас, салт-дәстүріміз бен мәдениетіміз ұқсас. Ашаршылық жылдарында талай қандасымыз Иран жерін паналаған. Оларды құшақ жая қарсы алған иран жұртына алғысымыз шексіз. Оны ешқашан ұмытпаймыз, – деді Қазақстан Президенті.
Қасым-Жомарт Тоқаев қазір қарым-қатынасымыздың стратегиялық серіктестік рухында дамып келе жатқанына тоқталып, Президент Ибрахим Раисидің өзара ықпалдастықты жаңа деңгейге көтеруге зор үлес қосып отырғанын атап өтті.
– Мен екі елдің ынтымақтастығын жоғары бағалаймын. Ең бастысы, біз әрқашан бір-бірімізге тілеулеспіз. Қазақстан мен Иранның дипломатиялық қатынас орнатқанына биыл 30 жыл толды. Осы уақытта ынтымағымыз нығайып, достығымыз артты. Сауда-экономикалық және мәдени-гуманитарлық байланыстарымыз жандана түсті. Жаһандық және өңірлік құрылымдар аясындағы ықпалдастық қарқынды дамып келеді. Біз бүгін ауқымды келіссөз жүргіздік. Маңызды мәселелерді талқыладық, – деді Мемлекет басшысы.
Қазақстан Президенті елдеріміздің көлік-транзит әлеуетін толық пайдалануға екі жақ та мүдделі екенін атап өтіп, Оңтүстік пен Солтүстікті, Шығыс пен Батысты жалғайтын тасымал дәлізі маңызды рөл атқаратынын айтты.
– Бір апта бұрын Қазақстаннан шыққан жүк пойызын бүгін осында қарсы алдық. Енді ол Түркияға бет алады. Күрделі геосаяси ахуал кезінде бұл  айрықша маңызды. Біз транзит, ауыл шаруашылығы және өндіріс саласы бойынша келіссөз жүргіздік. Бұл қазақ-иран байланыстарын одан ары жандандыруға ықпал етеді. Қол жеткізген уағдаластықтар ықпалдастығымызды нығайта түседі, – деді Қасым-Жомарт Тоқаев.
Президенттің пікірінше, талқыланған барлық мәселе бойынша өзара түсіністік бар. Сонымен қатар біздің көзқарасымыздың бір, мүддеміздің ортақ екенін айтты. Мемлекеттер басшылары халықаралық және өңірлік мәселелер жөнінде пікір алмасып, халықаралық ұйымдар аясындағы ықпалдастықты нығайтуға уағдаласты. Қазақстан мен Иран өңірде бейбітшілік пен тұрақтылықты қамтамасыз етуге баса мән береді.
Қасым-Жомарт Тоқаев сауда-экономикалық, инвестициялық ынтымақтастықты екіжақты қарым-қатынастың басым бағытының бірі ретінде бағалады. Алайда, геосаяси ахуал және экономикалық шектеулер әлеуетімізді толық пайдалануға мүмкіндік бермей отырғанына тоқталды.
– Дегенмен, өзара алыс-беріс биылғы бірінші тоқсанда 50 пайызға артты. Ендігі мақсат – тауар айналымының қарқынын еселей түсу. Оған қолайлы жағдай жасау керек. Иран компаниялары Қазақстанның ауыл шаруашылығы саласында табысты жұмыс істеп жатыр. Олар өнімдерін шет мемлекеттерге де шығарып жүр. Бірлескен үкіметаралық комиссия екіжақты экономикалық байланысты нығайтуға зор септігін тигізері анық. Біз бірлескен сауда палаталарын құруды жоспарлап отырмыз. Қазақстан Иран елінің азаматтары үшін 14 күндік визасыз режим енгізді, – деді Президент.
Келіссөздер кезінде мәдени-гуманитарлық байланысты нығайтуға баса мән берілгені, бүгінгі уағдаластықтар соның айқын көрінісі екені айтылды.
– Менің бүгінгі сапарым екі ел арасындағы қатынасқа тың серпін береді деп ойлаймын. Қазақстан барлық міндеттемесін толық орындап, маңызды жобаларды бірлесе іске асыруға дайын. Осы орайда, біздің елде жоғары деңгейдегі кездесу өткізу қажет деп санаймын. Сондықтан Ибрахим Раиси мырзаны Қазақстанға мемлекеттік сапармен келуге шақырдым. Біз бір-бірімізге әрдайым қолдау көрсетіп, табысқа бірге жетеміз деп сенемін. Екі елдің достығы мәңгі болсын! – деп сөзін аяқтады Қасым-Жомарт Тоқаев.
Өз кезегінде Иран Ислам Республикасының Президенті дипломатиялық достық орнағанына 30 жыл болғанымен, екі ел мүмкіндіктерін толық пайдалана алмай отырғанын жеткізді.
– Қазақстан Президентінің бүгінгі ресми сапары аясында жүргізілген келіссөздер мен қол қойылған құжаттар екі ел үшін жаңа мүмкіндіктерге жол ашатынына сенемін. Біз өзара тауар айналымын 3 миллиард долларға дейін жеткізуіміз керек. Біздің оған әлеуетіміз жетеді. Әсіресе, ауыл шаруашылығы, көлік-транзит салаларындағы мүмкіндіктеріміз мол. Сондықтан бүгінгі келіссөздердің нәтижесі елдеріміз арасындағы тығыз ынтымақтастықтың берік іргетасы болып қаланатынына сенімдімін, – деді Ибрахим Раиси.
 
///
	

	Қазақстан Президентіне 1-Жылу электр орталығын одан әрі қайта құрылымдау жөніндегі жұмыс және оның өндірістік қуатын арттыру жоспарлары туралы хабардар етілді.

	1934 жылы пайдалануға берілген жылу электр стансасында 2011 – 2012 жылдары қайта құрылымдаудан өткен 2 бу қазандық агрегаты орналастырылған. Қазіргі уақытта жаңа бу қазандығын орнату үшін ғимаратты одан әрі жаңғырту жүргізілуде.

	Қала жұртшылығы өкілдерімен кездесу барысында Нұрсұлтан Назарбаев Семейдің мемлекет назарынан ешқашан тыс қалмайтынын, сондай-ақ қалалықтардың өмірін жүйелі түрде жақсарту жөнінде қажетті шаралар қабылданатынын атап өтті.

	– Мен қалаларыңызға келгенде, маған сіздер жылуға қатысты қиындықтар барын айттыңыздар. Ол кезде Семейде 140 қазандық станса жұмыс істейтін, олардың түтінінен бүкіл қала зардап шекті. Қазіргі уақытта, 37 миллиард теңге көлемінде қаражат бөлінгені арқасында, оның 24 миллиард теңгесі Жылу электр орталығын қайта құрылымдауға бағытталды, қалада көптеген проблема кешенді түрде шешілуде. Сонымен қатар, жылу электр стансасын жаңғырту сол жағалаудағы жылумен қамту мәселесін толық шешті және тұрғындар жылуға қатысты ешқандай проблеманы сезінген жоқ, – деді Мемлекет басшысы.

	Қазақстан Президенті қосымша қаражаттың медицина және білім беру мекемелері құрылысына және қала жолдарын жөндеуге де бағытталғанына тоқталды.

	– Қазір жаңа аурухана салынуда, зияткерлік мектеп салынатын болады. Мемлекет тарапынан қаланы дамытуға барынша көңіл бөлініп келеді. Ең негізгі көрсеткіш – бұл тұрғындар саны. Бұл көрсеткіш азайған жоқ, жоспарлы түрде артуда және қазірдің өзінде 300 мыңнан астам адамға жетіп отыр. Бұл өмірдің жақсара түскенін, адамдардың қайта оралып, осында тұрғылары келетінін білдіреді, – деді Нұрсұлтан Назарбаев. 

	Қазақстан Президенті «Семей инжиниринг» броньды техникалар жөндеу зауытын жаңғырту мыңдаған жұмыс орнын ашуға мүмкіндік бергенін және жаңа отандық өндірісті ұйымдастыру жөніндегі жұмыстың жалғаса беретінін де айтты.

	Қаланың жұртшылығы өкілдері Мемлекет басшысына Семейді дамыту мәселесіне көңіл бөліп отырғаны үшін алғыстарын жеткізіп, мемлекет қабылдаған шаралар қала тұрғындарының игілігі мен олардың тұрмыс сапасын арттыруға бағытталатынын атап өтті.    
///Мемлекет басшысына биылғы ақпан айындағы ақша-кредит саясатын іске асырудың алдын ала қорытындысы, дүниежүзілік экономиканың қалпына келу перспективалары мен әлемдегі азық-түлік бағасының инфляцияға әсері туралы баяндалды. 
Қасым-Жомарт Тоқаевқа алтын-валюта резервтерінің жағдайы мен Ұлттық қордың активтерін басқару жайында есеп берілді, сондай-ақ, Ұлттық Банктің ішкі жалпы өнім бойынша жаңартылған болжамдары мен 2021 жылға арналған төлем балансы жөнінде айтылды. 
Ерболат Досаев Мемлекет басшысының Қазақстан азаматтарының зейнетақы жинақтарын мерзімінен бұрын пайдалану тетігін іске асыру жөніндегі тапсырмасының орындалу барысын баяндап, Ұлттық Банктің инвестициялық ахуалды жақсарту бойынша ұсыныстары туралы айтты.
Президент азық-түлік тауарлары бағасының тұрақтылығын қамтамасыз ету үшін ауыл шаруашылығын қолдау шараларын цифрландыру процесін жылдамдатуға атсалысуды тапсырды.
 
///Қасым-Жомарт Тоқаевқа Қазақстан халқына арналған Жолдауда, сондай-ақ, Ұлттық қоғамдық сенім кеңесінде және Үкіметтің кеңейтілген отырысында берілген тапсырмалардың орындалу барысы туралы есеп берілді.
Асхат Аймағамбетов Президентке министрліктің педагогтер мәртебесін арттыру жөніндегі шараларды белсенді іске асырып жатқаны, мұғалімдердің еңбекақысы 25 пайызға артқаны туралы баяндады. Биыл 200 жаңа мектеп салу жоспарланып отыр.
Мемлекет басшысына пандемия кезіндегі оқу үдерісінің ахуалы және оқушылардың білімін толықтыру үшін қабылданған шаралар, сондай-ақ, балаларға қолайлы орта қалыптастыру және «Кітап оқитын мектеп» жобасын іске асыру жөнінде ақпарат берілді.
Кездесуде балалардың құқықтарын қорғау, отандық колледждер мен жоғары оқу орындарын дамыту, жоғары білім беру сапасын арттыру, академиялық еркіндікті қамтамасыз ету және оқу орындарын одан әрі оңтайландыру мәселелері талқыланды.
Кездесу қорытындысы бойынша Президент Қазақстанның білім және ғылым саласын одан әрі жетілдіру үшін министрлікке бірқатар міндет жүктеді.

///
	 

	Отырыста 2013 жылғы Ғылым мен техника саласындағы Қазақстан Республикасы Мемлекеттік сыйлығын алу үшін ұсынылған жұмыстар бойынша Комиссия жанындағы секция ұсынымдары мен мемлекеттік ғылыми-техникалық сараптама қорытындысы қаралды.

	Жиналғандарды секцияның ұсынымдары мен мемлекеттік ғылыми-техникалық сараптама қорытындысы туралы Комиссия хатшысы - Білім және ғылым вице-министрі М.Орынханов хабардар етті.

	Мынадай бағыттар бойынша секция төрағалары ұсынымдармен таныстырды: медициналық, биологиялық және ауыл шаруашылығы ғылымдары, қоғамдық-гуманитарлық ғылымдар, техникалық және географиялық ғылымдар, сондай-ақ, физика-математика ғылымдары.

	2013 жылғы Ғылым және техника саласындағы Қазақстан Республикасының Мемлекеттік сыйлығын алу үшін барлығы 19 жұмыс келіп түсті.

	Комиссия сыйлықты алуға ұсынылған жұмыстардың алдын ала іріктеуден өткен тізімін бекіту туралы шешім қабылдады. Ол кеңінен қоғамдық талқылау үшін «Егемен Қазақстан» және «Казахстанская правда» газеттерінің таяудағы нөмірлерінде жарияланады.  

	Секция жетекшілеріне екінші кезеңде Комиссия отырысында айтылған ұсыныстарды, сондай-ақ, бұқаралық ақпарат құралдарындағы талқылауларды ескере отырып, алдын ала іріктеуден өткен жұмыстарды қарастыру және одан әрі қарау үшін 2013 жылғы 10 тамызда қосымша материалдарды ұсыну тапсырылды.
///Қасым-Жомарт Тоқаев қазақстандықтардың және жеке өзінің атынан Абу Даби әмірлігінің Тақ мұрагері Шейх Мұхаммед бен Заид Әл Наһаянды Біріккен Араб Әмірліктерінің ғарышты игеру саласындағы орасан зор жетістігімен құттықтап, жеделхат жолдады. 
Президент жеделхатында былтыр шілде айында Марсты зерттеуге жіберілген «Әл-Амал» спутнигінің планета орбитасына енуі Әмірліктердің ғарышты игеруші үздік мемлекеттер қатарына кіргенін және әлемдік табысқа қол жеткізгенін дәлелдейтіндігін атап өткен. 
«Ислам және араб әлеміндегі саяси, экономикалық негізі берік қалыптасқан, өңірлік және жаһандық тұрғыдан көшбасшылығы кеңінен мойындалған еліңіз Сіздің басшылығыңызбен қарқынды дамуын одан әрі жалғастыруына, мерейінің әрқашан үстем болуына тілектеспін. Осы тұста, әлемге әйгілі «Байқоңыр» ғарыш айлағындағы Қазақстан мен Әмірліктердің ғарыш саласына қатысты бірлескен бағдарламасының да болашақта нәтижелі боларына сенім білдіремін. Сіздің еліңізбен осы бағытта күш-жігер жұмылдыруға және ғылыми зерттеулер жүргізуге әрдайым дайын екенімізді нақтылаймын», – делінген жеделхатта.  
Сонымен қатар Қасым-Жомарт Тоқаев Шейх Мұхаммед бен Заид Әл Наһаянның аса жауапты қызметіне толағай табыс, ал бауырлас әмірліктердің халқына баянды бақыт, құт-береке тіледі.
///Елбасы депутаттар алдында сөйлеген сөзінде халық қалаулыларын Парламенттің жаңа сессиясының ашылуымен құттықтап, алтыншы шақырылымның депутаттық корпусы жоғары кәсібилік көрсетіп, Үкіметпен өзара үйлесімді ықпалдастық танытқанын атап өтті.
– Парламенттің үшінші сессиясының қорытындысы бойынша 87 заң қабылданды, соның ішінде мен жариялаған «Бес әлеуметтік бастаманың» тиісті нормативтік құқықтық негізі қалыптасты. Бұл алты миллионнан астам қазақстандықтың әл-ауқатын арттырып, өсіп-өркендеуіміздің басты шарты саналатын халқымыздың бірлігін нығайтуға мүмкіндік береді, – деді Нұрсұлтан Назарбаев.
Мемлекет басшысы еліміздің экономикалық жетістіктеріне арнайы тоқталды.
– Қазақстандағы ішкі жалпы өнім 4 пайызға артты, инфляция 5,9 пайызға төмендеді, инвестиция көлемі 24 пайызға өсті. Экономика мен қоғамның тиімді жаңғыруына қажетті жағдайлар жасалуда. Біз былтырдан бастап экономиканың әлемдегі орташа даму қарқынынан оза бастадық. Өңдеу өнеркәсібі, көлік және қызмет көрсету салалары сияқты шикізаттық емес секторлар экономикалық өсімнің қозғаушы күшіне айналды, – деді Қазақстан Президенті.
Елбасы әрі қарай дәйекті әлеуметтік-экономикалық даму үшін сапалы заң шығару жұмысын жалғастыру қажет екенін айтты.
– Өзін-өзі жұмыспен қамтығандарды медициналық және әлеуметтік сақтандыру, сондай-ақ зейнетақымен қамту жүйесіне тарту – маңызды мәселелердің бірі. Тиісті өзгерістерді осы жылдың соңына дейін қабылдау қажет. Бұл, әсіресе, міндетті әлеуметтік медициналық сақтандыру жүйесіне көшу, медициналық көмектің кепілдік берілген көлемінің жаңа моделін енгізу, қоғамдық денсаулықты сақтау мәселелерін және медициналық мекемелерде корпоративтік басқару жүйесін жетілдіру жұмыстарына байланысты болғандықтан аса өзекті саналып отыр, – деді Нұрсұлтан Назарбаев.
Мемлекет басшысы құрылыстың қарқынды дамуына байланысты тұрғын үй-коммуналдық шаруашылығы саласында тұрғындарды қанағаттандырмайтын күрмеулі мәселелердің бар екенін атап өтіп, жалпы үй шаруашылығы басқармасының түсінікті әрі тиімді жүйесін құру керектігін, сонымен қатар бұл жүйенің қызмет көрсетуші компаниялар мен тұрғындар арасындағы қарым-қатынастың ашықтығы қағидатына, сондай-ақ қаражат шығыны мен монополистердің жауапкершілігін бақылауға негізделуі тиіс екенін айтты.
Нұрсұлтан Назарбаев орта және шағын бизнесті дамыту барысындағы оң үрдістерге тоқталып, туризм саласының кәсіпкерлікті дамытуға тың серпін беруі қажет екендігін атап өтті.
– Үкіметке Туризмді дамытудың 2023 жылға дейінгі мемлекеттік бағдарламасын әзірлеу тапсырылды. Бұл құжат жыл соңына дейін қарастырылып, қаржылық тұрғыдан қажетті заңнамалық база арқылы бекітілуге тиіс. Сонымен қатар, Парламентте мемлекеттік сатып алу және квазимемлекеттік сектор үшін сатып алу мәселелеріне қатысты заң жобасы бар. Осы құжат аталған процесті жеңілдетуге, оның тиімділігін арттыруға, сыбайлас жемқорлық қатерін төмендетуге, басым бағыттарды іске асыру үшін қаржы бөлуге және бизнес ахуалын жақсартуға мүмкіндік береді, – деді Қазақстан Президенті.
Мемлекет басшысы агроөнеркәсіп кешені саласындағы заңнаманы, соның ішінде сақтандандыру, аграрлық қолхаттарды енгізу, несиелік серіктестіктерді дамыту, сондай-ақ ветеринария саласында бақылау жүйесін оңтайландыру мәселелерін одан әрі жетілдіру қажеттігіне тоқталды.
– Қоғамдық сананы жаңғыртуға арналған «Рухани жаңғыру» бағдарламасының маңызды міндеттерінің бірі тарихи-мәдени мұраны сақтап, кеңінен танытуды қамтамасыз ету болып саналады. Тиісті заң жобасын қабылдау үздік әлемдік тәжірибеге сәйкес тарихи әрі киелі нысандарды тиімді дамытуға, қорғауға септігін тигізеді, – деді Нұрсұлтан Назарбаев.
Шымкентке републикалық маңызы бар қала мәртебесі берілуіне және Түркістан облысының құрылуына байланысты Қазақстан Президенті Парламенттің қарауына қайта құрылған әкімшілік-аумақтық бірліктердің толыққанды жұмысын қамтамасыз етуге бағытталған заң жобалары енгізілетінін және олардың шұғыл қаралып, қабылдануы керектігін айтты.
Жиын соңында Мемлекет басшысы депутаттарды сессияның ашылуымен тағы да құттықтап, Қазақстанның тұрақты әрі қарқынды даму ісінде одан әрі табысқа жете беруіне тілектестік білдірді.
Мемлекет басшысының Парламенттің төртінші сессиясының ашылуында сөйлеген сөзінің толық мәтінін мына жерден қараңыз.






///Қасым-Жомарт Тоқаевқа Ұлттық комиссияның атқарған жұмыстары және алдыңғы кезеңге арналған жоспарлары туралы есеп берілді.
Кездесуде отбасы институтын нығайтуға, отбасылық құндылықтарды сақтауға, әйелдер мен балаларға қатысты зорлық-зомбылыққа жол бермеуге, әлеуметтік мәселелерді шешуге бағытталған заңнама нормаларын жетілдіру мәселелері қарастырылды.
Мемлекет басшысының пікірінше, заң жобасын пысықтауға орталық және жергілікті атқарушы органдардың бәрі жұмылдырылуы тиіс. Отбасы институтын барлық деңгейде нығайту мәселелері бойынша мекемеаралық өзара іс-қимылдың тиімді регламентін әзірлеу қажет.
Президент әйелдер істері және отбасылық-демографиялық саясат жөніндегі аймақтық комиссиялардың жұмыс істеу тәсілдеріне енгізіліп отырған ұсыныстарды қолдап, оларға азаматтық қоғаммен тығыз байланыс орнату қажет екенін атап өтті. Отбасылық және гендерлік саясат тұжырымдамасын іске асыру аясында алға қойылған мақсаттар мен міндеттерге қол жеткізу үшін өңір әкімдеріне үлкен жауапкершілік жүктелуі тиіс.
Кездесуде еліміздің қоғамдық-саяси өміріне әйелдердің араласу мәселесі қозғалды. Мемлекеттік органдардағы, квазимемлекеттік және корпоративтік секторлардағы әйелдердің тең құқықтары мен мүмкіндіктерін сақтау олардың қызметінің тиімділігін бағалаудың негізгі шарты мен көрсеткіштерінің бірі болуы тиіс.
Сонымен қатар Қасым-Жомарт Тоқаев өңірлік деңгейдегі қоғамның әлеуметтік мәселелерін шешуге әйелдерді жұмылдыру жобасын оң бағалады.

///Жамбыл облысы, Қордай ауданы
 
Қасым-Жомарт Тоқаев Жамбыл облысына жұмыс сапары аясында аймақтың әлеуметтік-экономикалық ахуалы, инвестициялық жобалардың жүзеге асырылуы және Тараз қаласының даму перспективалары туралы облыс әкімі Бердібек Сапарбаевтың есебін тыңдады.
Бердібек Сапарбаев Президентке «Халық бірлігі және жүйелі реформалар – ел өркендеуінің берік негізі» атты Жолдауда берілген тапсырмалардың орындалу барысы туралы ақпарат берді.

Биылғы сегіз айдың қорытындысы бойынша экономиканың негізгі бағыттарында дамудың оң қарқыны сақталған, өнеркәсіп, ауыл шаруашылығы, құрылыс, көлік, сауда, байланыс салаларында өсім байқалады. Салық түсімдері мен еңбекақы артқан.
Осы мерзім ішінде 372,9 мың шарты метр тұрғын үй пайдалануға беріліп, 232,6 миллиард теңге көлемінде инвестиция тартылған.

Кәсіпкерлікті қолдаудың 2025 жылға дейінгі бағдарламасы аясында Жамбыл облысында құны 2,5 триллион теңге болатын 107 инвестициялық жобаны іске асыру жоспарланып отыр. Мемлекет басшысына биыл құны 171 миллиард теңге болатын 31 жобаның жүзеге асырылатыны, сондай-ақ 8 айдың ішінде 78,2 миллиард теңге көлеміндегі қаржыға 13 жобаның іске қосылғаны жөнінде баяндалды.
Облыс әкімінің айтуынша, «Алқаптан сөреге дейін» жобасын жүзеге асыруға 1 миллиард теңге бөлінген. Өңірде 31 әлеуметтік павильон ашылған. Тағы 12 нысан ашу жоспарланып отыр.

Облыс әкімінің есебін тыңдаған Президент өңірді дамытудың басым бағыттарын белгілеп берді.
– Баяндамаңыз қабылданды. Жалпы бұл облыс қарқынды дамып келе жатыр. Өсім бар. Шешілмеген мәселелер де бар. Онсыз болмайды. Ұсыныстарыңызды қарастырып, мәселелердің оң шешілуін өзім бақылауға аламын. Келесі жылдың басында облысқа келу жоспарымда бар. Сол кезде нақты мәселелерді пысықтаймыз. Ал вакцина жөнінде айтатын болсақ, Қазақстан дүниежүзіндегі өз вакцинасын ойлап тапқан ең озық мемлекеттердің қатарына қосылды. Бұл Жамбыл облысымен тікелей байланысты. Сондықтан құтты болсын. Атқарып жатқан еңбектеріңізге ризашылығымды білдіремін, – деді Қасым-Жомарт Тоқаев.

///Мемлекет басшысы Нұрсұлтан Назарбаев Сооронбай Жээнбековті Қырғыз Республикасының Тәуелсіздігі күнімен құттықтап, бауырлас халыққа тыныштық пен тұрақтылық және бақ-береке тіледі.
– Қазақ пен қырғыздан жақын халық жоқ. Тәуелсіздіктің алғашқы күндерінен бастап мен әрдайым Қырғызстанды қолдап келемін, – деді Қазақстан Президенті.
Мемлекет басшысы екі ел арасында жол картасы қабылданып, үкіметаралық комиссия тиімді жұмыс істеп жатқанын айтты.
– Сіз Президент болып сайланғаннан бері біз жиі кездесіп, көптеген мәселелерді талқыладық. Екі жақты қарым-қатынастар жаңа деңгейге көтерілуде. Сауда-саттық көлемі артып келеді. Бүгінде елдеріміз арасындағы барлық проблемалар, соның ішінде шекаралық мәселелер толық шешімін тапты, – деді Қазақстан Президенті.
Сооронбай Жээнбеков шақыруын қабыл алып, Шолпан-Атаға келгені үшін Нұрсұлтан Назарбаевқа ризашылық білдіріп, екі ел арасындағы қатынастардың достық сипатын атап өтті.
Мемлекеттер басшылары кездесу соңында екі жақты ынтымақтастықты одан әрі дамытудың перспективаларын талқылап, өңірлік және халықаралық күн тәртібіндегі мәселелер жөнінде пікір алмасты.





///
	 

	Әдебиет пен өнер саласындағы Қазақстан Республикасының Мемлекеттік сыйлығын беру жөніндегі комиссияның ұсынымдарын қарап, ҚАУЛЫ ЕТЕМІН:

	1. Әдебиет пен өнер саласындағы 2014 жылғы Қазақстан Республикасының Мемлекеттік сыйлығы:

	1) Қажығали Мұханбетқалиұлына, жазушы – «Тар кезең» тарихи романы үшін;

	2) Гүлнар Сейітжанқызы Салықбаеваға, ақын – «Кешіріңдер келгенімді өмірге» өлеңдер жинағы үшін;  

	3) Пантелей Константинович Кесоглуге, әнші – «Песня – душа моя» жеке концерті үшін;

	4) Балнұр Балғабекқызы  Қыдырбекке, композитор  – «Реквием» вокалды-симфониялық шығармасы үшін;

	5) авторлар ұжымына: Асқар Исабекұлы Мырзахметовке, Бақытжан Құдайбергенұлы Әшірбаевқа, Насир Ачилович Рустамовқа, Әмірхан Бекжанұлы Шүменовке, Нұрлыжан Маратбекұлы Бөкебаевқа –  Қазақстан Республикасы Тәуелсіздігінің 20 жылдығына арналған тарихи-монументалдық саябақ кешені үшін берілсін.

	2. Осы Жарлық ресми жарияланған күнінен бастап қолданысқа енгізіледі.

	 

	 

	     Қазақстан Республикасының 

	       Президенті                                                                                         Н.Назарбаев

	 

	 

	Астана, Ақорда, 2014 жылғы 9 желтоқсан

	           № 975

	 
///
	 

	Д.Зума басқаратын партияның сайлаудағы жеңісі заңдылық екенін атап өткен Қазақстан Президенті таяу уақыттарда ОАР әлеуметтік-экономикалық даму жолында бұдан да зор нәтижелерге жетіп, халықаралық аренада өз беделін нығайтатынына сенім білдірген.

	«Қазақстан Республикасы Оңтүстік Африка Республикасымен арадағы  байланыстарды әрі қарай тереңдетуге, екіжақты сауда-экономикалық  және мәдени-гуманитарлық қатынастарды жаңа деңгейге шығаруға мүдделі», – делінген жеделхатта.

	Соңында Нұрсұлтан Назарбаев Д.Зумаға мықты денсаулық, жауапты қызметінде табыс, ал достас ОАР халқына бақ-береке тілеген.

	
	 
///
	 

	Президентке Австрия Республикасының Төтенше және өкілетті елшісі Вольфганг Баняй, Румынияның Төтенше және өкілетті елшісі Николае Уреке, Въетнам Социалистік Республикасының Төтенше және өкілетті елшісі Нгуен Ван Хоа, Грузия Республикасының Төтенше және өкілетті елшісі Давид Мумладзе, Испания Корольдігінің Төтенше және өкілетті елшісі Мануэль Ларротча Парада, Нидерланды Корольдігінің Төтенше және өкілетті елшісі Пейтер Ван Леувен, Түркия Республикасының Төтенше және өкілетті елшісі Омер Бурхан Тузель сенім грамоталарын тапсырды.

	Мемлекет басшысы рәсім кезінде сөйлеген сөзінде елшілерді Қазақстан Республикасындағы дипломатиялық миссияларының басталуымен құттықтады.

	- Сіздердің қызметтеріңіз сенім мен өзара түсіністікті нығайтуға, екі жақты ынтымақтастықтың әлеуетін барынша ашуға бағытталады деп сенемін. Қазақстанның сыртқы саясаты үшін биылғы жылдың маңызды мәні бар. Биыл біз Қазақстанның сіздердің елдеріңізбен дипломатиялық қатынастар орнатқанына 20 жыл толуын атап өтеміз. Осы уақыт ішінде біздің елдерімізде кең ауқымды өзгерістер болып өтті. Ол екіжақты қарым-қатынастардың дамуына оң ықпал етті, - деді Нұрсұлтан Назарбаев.

	Президент Қазақстан еліміздің тәуелсіздігін бірінші болып таныған Түркия Республикасымен белсенді ынтымақтастықта екеніне тоқталды.

	- Соңғы жылдары қазақ-түрік қатынастарының стратегиялық жоспары қабылданды. 2009 жылғы қазан айында тарихи құжатқа – Қазақстан Республикасы мен Түркия Республикасы арасындағы стратегиялық серіктестік туралы келісімге қол қойылды. Мен қазақ-түрік қатынастарын сауда-экономика және инвестиция салаларында одан әрі тереңдете түсуді маңызды деп санаймын. Бұған Премьер-Министр Реджеп Ердоғанның мамыр айында Астанаға сапары барысында қабылданған «Жаңа синергия» бірлескен бағдарламасы тың серпін берді. Сонымен бірге, менің Түркияға сапарым нәтижелі болады деп санаймын, - деп атап өтті Нұрсұлтан Назарбаев.

	Қазақстан мен Испания арасындағы қатынастар деңгейінің биіктігі саяси диалогымыз бен сауда-экономикалық ынтымақтастығымыздың қарқынды дамуынан айқын көрінеді. 

	- 2009 жылы Қазақстан Испаниямен Стратегиялық серіктестік туралы келісімге қол қойды. Мен екіжақты байланыстар әлеуеті толық ашылуына мүмкіндік беріп отырған Испания Королі І Хуан Карлоспен арадағы ынтымақтастықты аса жоғары бағалаймын. Сеулде жасалған келісімге сәйкес,  Ұлы Мәртебелінің және Премьер-Министр Мариано Рахойдың 2013 жылы Астанаға сапармен келуін күтеміз. Бізге өз ынтымақтастығымызды экономиканың шикізаттық емес секторында, соның ішінде технология мен инновация трансферті саласында  жандандыру аса маңызды, - деді Мемлекет басшысы.

	Нұрсұлтан Назарбаев Қазақстан Австрия Республикасымен өзара тиімді ынтымақтастықты дамытуға мүдделі екенін атап көрсетті. 

	- Биылғы қазан айында менің Венаға ресми сапарым жоспарланып отыр. Ол Қазақстан-Австрия қатынастарының дамуына қуатты серпін береді деп үміттенемін. Австрия Қазақстанның басты сауда серіктестері арасында жетінші орын алады. Өзара сауда көлемі өткен жылы 49 процентке өсіп, 4 миллиард доллардан асып түсті. Біз заманауи технологиялар алуға,  инновациялық саладағы ынтымақтастыққа мүдделіміз, - деді Қазақстан Президенті.

	Мемлекет басшысы Нидерланды Қазақстанның Еуропадағы маңызды әріптестерінің бірі болып табылатынына тоқталып өтті.

	- Нидерландымен инвестиция және сауда салаларында жемісті өзара іс-қимыл жасап келе жатқанымызды ерекше атап өткім келеді. Тәуелсіздік жылдарында Қазақстан экономикасына Сіздің еліңіз жұмсаған инвестицияның жалпы көлемі 40 миллиард доллар болды, ал өткен жылдың қорытындысы бойынша тауар айналымы шамамен 7 миллиард долларға жетті. Нидерландылық компанияларды Қазақстан экономикасын жаңғыртуға белсене қатысуға шақырамыз. Алдыңғы қатарлы технологияларға, инновацияларға, ноу-хауларға, қазақстандық мамандарды оқытуларыңызға қызығушылығымыз бар. Бұл мәселеде «Қазақстан-Бенилюкс» Іскерлік Кеңесі үлкен роль атқара алар еді, - деді Нұрсұлтан Назарбаев.

	Қазақстан сондай-ақ Румыниямен жан-жақты ынтымақтастықты дамытуға ерекше назар аударады.

	- Сіздің еліңіз – Қазақстанның Орталық және Шығыс Еуропа өңірінде сауда саласындағы жетекші әріптесі. Өткен жылдың қорытындысы бойынша өзара тауар айналымы 2,5 миллиард долларға жетті. «ҚазМұнайГаз» компаниясының «Ромпетрол» холдингі акциясының 100 процентін алуы Қазақстанның Еуропалық Одақтағы ірі инвестициялық жобасы болып саналады. Біздің елдеріміздің географиялық жағдайы көлік-транзит ынтымақтастығын дамытудағы зор мүмкіндіктерді ашады, - деді Мемлекет басшысы.

	Нұрсұлтан Назарбаев Қазақстан Вьетнамды Оңтүстік-Шығыс Азиядағы маңызды және болашағы зор әріптес ретінде санайтынын айтты.

	- Қазіргі Қазақстан Орталық-Азия өңіріндегі ірі іскерлік, көлік және логистикалық хабы, Еуропа мен Азия арасындағы «көпір» болу ниетінде. 2020 жылға қарай Қазақстан арқылы өтетін транзиттік жүк тасымалының көлемі жылына 50 миллион тоннаға дейін өсуге тиіс. Қазақстан аумағы арқылы өтетін көлік легін Азиядан Еуропаға бағыттаудың үлкен мүмкіндіктері ашылуда. Менің Ханойға былтырғы қазан айында жасаған ресми сапарым екіжақты ынтымақтастықтың жаңа мүмкіндіктерін ашты. Өзара сауданың оң серпінін қолдау және нығайта түсу, сауда-экономикалық, инвестициялық және инновациялық ынтымақтастығымыздың әлеуетін кеңейте түсу маңызды. Бұл мәселеде біз Вьетнам Президенті Чыонг Тан Шангтың Астанаға жасайтын алдағы мемлекеттік сапарына көп үміт артамыз. Биылғы қыркүйек айында Қазақстандағы Вьетнам мәдени күндерінің ашылуы және 2013 жылы Вьетнамдағы Қазақстан мәдени күндерін өткізу екі елдің мәдени-гуманитарлық жақындасуына мүмкіндік жасайтын болады, - деді Қазақстан Президенті.

	Қазақстан Грузиямен екіжақты қарым-қатынастардың дамуына және нығая түсуіне баса мән береді. 

	- Сіздің еліңізді Оңтүстік Кавказ өңіріндегі болашағы зор сауда-экономикалық әріптес ретінде қарастырамыз. Бізде инвестициялық ынтымақтастың оң тәжірибесі бар. Грузия экономикасына Қазақстаннан жұмсалған тікелей инвестицияның жалпы көлемі 200 миллион доллардан асады. Қазақстандық тауарларды Грузия аумағы арқылы әлемдік нарыққа шығару да зор қызығушылығымызды тудырады, - деді Қазақстан Президенті.

	Мемлекет басшысы сөз соңында елшілердің жұмысы маңызды және жауапты екенін атап өтті және олардың екіжақты ынтымақтастықты дамытуға елеулі үлес қосатындықтарына сенім білдірді.

	Австрия Республикасының Төтенше және өкілетті елшісі Вольфганг Баняй екіжақты қатынастарды дамыту үшін барлық күшін жұмсайтынын айтты.

	- Бұл процестегі келесі қадам Қазақстан Президенті Нұрсұлтан Назарбаевтың Австрия Республикасының Президенті Хайнц Фишермен биылғы қазан айындағы кездесуі болмақ, - деді В.Баяй.

	Румынияның Төтенше және өкілетті елшісі Николае Уреке соңғы жылдары Қазақстан мен Румыния арасындағы қарым-қатынастар серпінді дамып келе жатқанын айтып өтті.

	- Біздің елдеріміз арасында тамаша екіжақты қатынастар орныққан. Қазақстан Президенті Нұрсұлтан Назарбаевтың Румынияға келесі жылы жасайтын сапары оны дамыта түсетін болады. Қазақстан – Румынияның ең басты инвесторларының бірі, - деді Н.Уреке.     

	Въетнам Социалистік Республикасының Төтенше және өкілетті елшісі Нгуен Ван Хоа өз елінің Президенті атынан Қазақстанға өркендеу тіледі.

	- Мен өзіме жүктелген миссияны қуанышпен және абыроймен орындайтын боламын. Біздің елдеріміз арасында орныққан қарым-қатынастардың қарқынын арттыру үшін барынша күш-жігерімді саламын. Жуық арада менің елімнің Президентінің Қазақстанға сапары жоспарлануда. Сондай-ақ таяу келешекте Қазақстанда Въетнам мәдениетінің күндері өтетін болады, - деді Н.Ван Хоа.         

	Грузия Республикасының Төтенше және өкілетті елшісі Давид Мумладзе қазақ-грузин қарым-қатынастарының барлық бағыттары бойынша үлкен жұмыс атқарылғанын жеткізді.

	- Қазақстан мен Грузия өңірлік деңгейде де, халықаралық ұйымдар аясында да белсенді ынтымақтастық жасап келеді. Жаңа Жібек Жолы жобасы - негізгі экономикалық қатынастар болып саналады, оны іске асыру біздің елдеріміздің мәдениетін, экономикасы мен саясатын дамытуға мүмкіндік береді, - деді Д.Мумладзе. 

	Испания Корольдігінің Төтенше және өкілетті елшісі Мануэль Ларротча Парада Қазақстан жиырма жыл ішінде дамуы мен әл-ауқаты жағынан жоғары деңгейге қол жеткізген жас мемлекет екенін атап өтті.

	- Қазақстан Үкіметі мен халқы өмір сүру деңгейін жақсарту, экономиканы жаңғырту және толыққанды азаматтық қоғамды дамытуға көмек көрсету үшін зор күш-жігерлерін жұмсады. Содықтан барша Қазақстан халқына құрметімді білдіргім келеді. Қазақстан Орталық Азияда өңірлік көшбасшы мәртебесіне ие болды және бүгінде Еуразиялық өңірдегі негізгі елге айналып отыр, - деді М.Парада.         

	Нидерланды Корольдігінің Төтенше және өкілетті елшісі Пейтер Ван Леувен өзінің Қазақстанда 2002-2006 жылдары Елші болып қызмет атқарғанын айтты.

	- Қазақстанға оралып, елдің және Астананың дамып келе жатқанын көріп, үлкен әсерде қалдым. Президент Нұрсұлтан Назарбаевтың басшылығымен Қазақстан орталық-азия өңіріндегі тұрақтылықтың айлағына айналып отыр. Нидерланды мен Қазақстан өте қарқынды экономикалық қатынастарға ие. Біз сондай-ақ Қазақстанмен ядролық қалдықтар бағдарламасы бойынша ынтымақтастық орнатып келеміз. Қазақстан ядролық сынықтарға тыйым салу саласында көшбасшы саналады. Мен екіжақты қарым-қатынастар ынтымақтастықтың барлық саласында одан әрі дамитынына сенемін, - деді А.Ван Леувен.         

	Түркия Республикасының Төтенше және өкілетті елшісі Омер Бурхан Тузель Қазақстан өзінің Елші ретінде алғаш тағайындалған ел екенін атап өтті.

	- Біздің елдеріміз арасындағы қарым-қатынастар Қазақстанның тәуелсіздігін алған алғашқы күннен дамып, бүгінгі жоғары деңгейіне жетті. Бүгінде ол стратегиялық мәртебе иеленді. Біз биыл біздің елдеріміз арасындағы тауар айналымы 4,5 миллард доллардан асады деп күтудеміз, алайда біз бұл деңгейді жеткіліксіз деп санаймыз. Өйткені, бұл көрсеткішті арттыру үшін екі елдің саяси ерік-жігері жетерлік. Біздің қарым-қатынастарымыз барлық салада одан әрі даму үшін барлық қажетті күш-жігерімді жұмсаймын, - деді О.Тузель.  
///
	 

	Тараптар әңгімелесу барысында екіжақты ынтымақтастықты, сондай-ақ Павлодарда қыркүйек айында өтеді деп жоспарланған Қазақстан мен Ресей өңіраралық ынтымақтастығының тоғызыншы форумына дайындық мәселесін талқылады.
///
	 

	Кездесу барысында  мемлекеттер басшылары екіжақты ынтымақтастықтың басымдығы бар бағыттарын, сондай-ақ халықаралық күн тәртібіндегі өзекті мәселелерді талқылады.

	Атап айтқанда, Нұрсұлтан Назарбаев пен Ильхам Әлиев сауда-экономика, мұнай-газ және көлік-логистика салаларындағы қарым-қатынасты күшейту перспективаларына тоқталды. Бұл ретте тараптар экономикалық әлеуетті жүзеге асыру мақсатында өзара сауда көлемін ұлғайтудың маңыздылығын атап өтті.

	Бұдан бөлек, екі ел көшбасшылары халықаралық және өңірлік ұйымдар, Түркітілдес мемлекеттер Парламенттік Ассамблеясы аясындағы өзара іс-қимыл барысын қарастырды.


///Мемлекет басшысы Қасым-Жомарт Тоқаев Қазақстанға ресми сапарымен келген Еуропадағы қауіпсіздік және ынтымақтастық ұйымының қазіргі төрағасы, Швецияның Сыртқы істер министрі Анн Линдені қабылдады.

 
Қасым-Жомарт Тоқаев швед дипломатына ілтипат білдіріп, оның елімізге жасаған сапары ЕҚЫҰ-ның қазіргі төрағасы ретінде де, Швецияның сыртқы саяси ведомствосының басшысы тұрғысынан да өте маңызды екенін атап өтті.
– Қазақстан Еуропадағы қауіпсіздік және ынтымақтастық ұйымының қағидаттары мен құндылықтарына бейіл екенін айтқым келеді. Сіз басқарып отырған Ұйыммен арадағы ынтымақтастық – сыртқы саясаттағы басымдықтарымыздың бірі. Біз аталған Ұйыммен де, оған мүше мемлекеттермен де арадағы тығыз ықпалдастықты нығайта түсуге дайынбыз, – деді Қасым-Жомарт Тоқаев. 

 
Мемлекет басшысы 2010 жылы Астанада өткен ЕҚЫҰ-ның тарихи саммитінің қорытындылары Ұйымның дамуына тың серпін бергенін және оның аса маңызды екенін атап өтті.
Президент екіжақты байланыстардың перспективаларын талқылау барысында Қазақстанның Швециямен арадағы өзара ықпалдастықты экономикалық және гуманитарлық салаларға баса мән бере отырып, одан әрі нығайтуды көздейтініне тоқталды.

 
Өз кезегінде Анн Линде Қасым-Жомарт Тоқаевқа қонақжайлық көрсеткені үшін алғыс білдіріп, ЕҚЫҰ-ның қазіргі төрағасы ретіндегі осы сапарының өзі үшін маңызды екенін жеткізді.
– ЕҚЫҰ мен Қазақстан арасындағы қарым-қатынастарға зор мән беретінімізді атап өткім келеді, – деді Швецияның Сыртқы істер министрі.
Анн Линде Қасым-Жомарт Тоқаевқа ЕҚЫҰ-ның қазіргі төрағасы лауазымындағы өз жұмысының алғашқы қорытындылары, алдағы жұмыстары, оның ішінде, Орталық Азия бағытындағы жұмыс жоспарлары туралы мәлімет берді.
Әңгімелесу барысында Ванкуверден Владивостокқа дейінгі Еуропа мен Еуразияның ауқымды кеңістігіндегі қауіпсіздіктің сын-қатерлері мен тәуекелдері талқыланды. Сонымен қатар ЕҚЫҰ-ның алдында тұрған әскери-саяси, экономикалық-экологиялық және адамзаттық сияқты үш өлшемдегі міндетті жүзеге асыру жолдары бойынша пікір алмасты.

///Қырғызстан Президентінің елімізге жасаған мемлекеттік сапарының соңында Қасым-Жомарт Тоқаев пен Садыр Жапаров «Астана» халықаралық қаржы орталығын аралап көрді.
Мемлекет басшылары АХҚО-ның Халықаралық соты және Арбитраж орталығының, Қаржылық қызмет көрсету жұмысын реттеу жөніндегі комитеттің, Ислам қаржысы мен бизнесі жөніндегі хабтың, Жасыл қаржылар орталығының жұмысымен танысты.   
Сонымен қатар екі ел президенттеріне Экспат орталығының, АХҚО биржасының, Үздіксіз кәсіби даму бюросы мен Қаржы технологиясы хабының қызметтері туралы мәлімет берілді.
Қасым-Жомарт Тоқаев пен Садыр Жапаровқа Қаржы орталығының бірқатар әзірлемелері, атап айтқанда, e-Justice электронды сот төрелігінің жүйесі мен TABYS мобильді қосымшасы таныстырылды.
Іс-шара соңында «Астана» халықаралық қаржы орталығының басқарушысы Қайрат Келімбетов келешекте АХҚО-ның филиалын Бішкекте, ал Қырғызстанның Инвестиция тарту жөніндегі агенттігінің өкілдігін Қаржы орталығында ашуды ұсынды.



///Мемлекет басшысы Қасым-Жомарт Тоқаев аса көрнекті ақын, Қазақстанның еңбек сіңірген қайраткері Шөмішбай Нағашыбайұлы Сариевтің дүниеден өтуіне байланысты оның отбасы мен жақын туыстарына көңіл айтып, жеделхат жолдады.
«Шөмішбай Нағашыбайұлы қазақ поэзиясының көшін алға бастаған қаламгердің бірі болды. Өрелі өлеңдері мен поэмалары оқырмандар тарапынан жоғары бағасын алды. Ұзақ жылғы шығармашылық жолда жемісті еңбек етіп, халқымыздың рухани байлығын дамытуға мол үлес қосты. Марқұмның жаны жәннатта, иманы саламат болсын», – делінген жеделхатта.
 
 
///Қазақстан Президенті Ұлыбритания және Солтүстік Ирландия Құрама Корольдігінің Патшайымы ІІ Елизаветаға жұбайы Ханзада Филиптің қайтыс болуына байланысты көңіл айту жеделхатын жолдады.
Мемлекет басшысы Қасым-Жомарт Тоқаев Эдинбург герцогі, Ханзада Филиптің қайтыс болғаны туралы қайғылы хабарды терең күйзеліспен қабылдады. 
– Қазақстан халқының және жеке өзімнің атымнан  Ұлы Мәртебелі Патшайым Сіздің және барша британдықтардың қайғысына ортақтаса отырып, көңіл айтамын. 70 жылдан астам уақыт бойы, әсіресе, Ұлы Мәртебелі Патшайым, Сіз таққа отырған сәттен бастап, Эдинбург герцогі тұрақты тірегіңіз және күш-жігеріңіздің сарқылмас көзі болды. Ол Екінші дүниежүзілік соғыстың құрметті батыры, бүкіл өмірін Біріккен Корольдік пен оның Тәжіне қызмет етуге арнаған, мұқтаж жандарға көмектесіп, Британия ұлтының, Достастық пен одан тыс жерлердегі халықтың әл-ауқатын арттыруға үлес қосқан аса көрнекті, Жоғары Мәртебелі биік тұлға болды. Осындай қиын сәтте біздің дұғамыз Сіздің Ұлы Мәртебеңізге, Корольдік отбасыңызға, сондай-ақ, Ханзада Филипті білетін және қызметтес болған адамдарға арналды. Ол біздің жадымызда парасаттылық пен әділдіктің, батылдық пен өз халқына адалдықтың символы ретінде мәңгі сақталады, – делінген жеделхатта.
///
	 

	Мемлекет басшысы өз құттықтауында ел тұрғындарының парламенттік сайлауға белсене қатысуы және Н.Шариф басшылық жасайтын «Пәкістан Мұсылман лигасы» партиясына қолдау көрсетуі халықтың ол жүргізіп отырған саясатқа сенім артуының айқын айғағы екенін атап өткен.

	«Үкіметіңіз ұсынған көлемді саяси және экономикалық бағдарламалардың жүзеге асырылуы ел дамуының жаңа кезеңіне бастайды», – делінген жеделхатта.

	Сонымен қатар, Нұрсұлтан Назарбаев Қазақстан мен Пәкістан арасындағы достық пен өзара тиімді ынтымақтастыққа негізделген қарым-қатынастар алдағы уақытта да елдеріміздің игілігі үшін жалғаса беретініне сенімін білдіреді.

	Жеделхат соңында Қазақстан Президенті Н.Шарифке денсаулық және қызметіне табыс, ал достас Пәкістан халқына бейбіт өмір мен бақ-береке тілеген.
///
	 

	Отырысқа Қазақстан Президенті Нұрсұлтан Назарбаев, Ресей Президенті Владимир Путин, Беларусь Президенті Александр Лукашенко, Армения Президенті Серж Саргсян және Қырғызстан Президенті Алмазбек Атамбаев қатысты.

	Мемлекет басшылары Еуразиялық экономикалық одақты 2015 жылдан бастап іске қосу және оның шетелдік серіктестермен өзара ықпалдастығы мәселелерін қарастырды.

	Отырыс барысында мемлекет басшылары ЕАЭО органдарының қызметін регламенттеуге, Одақ Соты мен Комиссиясын құруға және оның жұмысына, сондай-ақ Т.Мансұровты Еуразиялық экономикалық комиссияның Энергетика және инфрақұрылым жөніндегі aлқасының мүшесі (министр) етіп тағайындауға байланысты бірқатар шешімдерге қол қойды. 

	Сонымен қатар, президенттер 2014 жылғы 29 мамырдағы Еуразиялық экономикалық одақ туралы шартқа Қырғызстан Республикасының қосылуы туралы шартқа қол қойды.

	Қазақстан Президенті отырыс қорытындысы арналған баспасөз мәслихатындағы сөзінде 2015 жыл тарихқа еуразиялық ықпалдастықтың жаңа кезеңі ретінде кіретініне тоқталды.

	– Келесі жылдың 1 қаңтарынан бастап Еуразиялық экономикалық одақ туралы шарт күшіне енеді. Еуразияның ұланғайыр кеңістігінде тұңғыш рет ерікті, теңқұқылы және өзара тиімді негізде қуатты табиғи және ресурстық әлеуеті, жаһандық және өңірлік ауқымда стратегиялық маңызды көлік, энергетика және технологиялық жүйесі бар экономикалық бірлестік құрылады, – деді Мемлекет басшысы.

	Нұрсұлтан Назарбаев елдеріміз ХХІ ғасыртың сын-қатерлеріне жауап бере отырып, экономикалық әлеуетті біріктіргенін атап көрсетті.

	– Еуразиялық экономикалық одақ ең алдымен қарапайым адамдар мен олардың мүдделері үшін құрылды. Балтықтан Тынық мұхитына дейінгі, Арктикадан Тянь-Шаньға дейінгі орасан кеңістікте Одаққа мүше мемлекеттердің 180 миллионға жуық азаматтары бизнес жүргізуге, еркін сауда мен жұмыспен қамтылуға, коммуникацияларды пайдалануға, өңіраралық ынтымақтастық пен өзара гуманитарлық ықпалдастықты  кеңейтуге тең мүмкіндіктер алады. Берік экономикалық іргетас құру арқылы біз елдеріміз бен халықтарымыздың арасындағы достықты, тату көршілік пен сенімді нығайтамыз, – деді Қазақстан Президенті.

	Мемлекет басшысы қатысушы елдер бүгінде татулықтың, келісімнің, өзара пайда мен қолдаудың  ұзақмерзімді бағытын таңдағанына назар аударды. 

	– Экономикалық тұрғыдан ықпалдаса отырып, біз саяси егемендіктің, мәдени тәуелсіздіктің және халықтарымыздың тілдік бірегейлігінің мызғымас қағидаттарын нығайтамыз. Сонымен бірге, әлемдік нарықтардағы тұрақсыздық, санкциялық саясат, әлемнің жетекші державалары арасындағы сенімнің әлсіреуі, саяси ахуалдың ушығу қаупі Еуразиялық экономикалық одақтың қалыптасу үдерісіне ықпал ететін болады. Біз бұл сын-қатерлердің бәрін ескереміз, – деді Нұрсұлтан Назарбаев.

	Қазақстан Президенті еуразиялық экономикалық ықпалдастық идеясын жүзеге асыруға атсалысқандардың барлығына ризашылығын білдірді.

	– Біздің одақ құруға бастаған жолымыз екі онжылдықққа созылды. Ол менің 1994 жылы М.Ломоносов атындағы ММУ-де сөйлеген кезімде ұсынылған идеядан нақты іс жүзіндегі шешімге айналды. Әрбір еліміздің ұлттық мүдделелері, экономикалық мүмкіндіктері ескерілген барлық қажетті мемлекетаралық құжаттарды дайындау үшін орасан жұмыс атқарылды. Мұның ар жағында сарапшылардың, саясаткерлердің, депутаттардың, бизнес пен мемлекеттеріміздің жұртшылық өкілдерінің зор еңбегі тұр, – деді Мемлекет басшысы.

	Нұрсұлтан Назарбаев ЕАЭО қызметінің шарттарын жетілдіру жөніндегі жұмыстарды жалғастыру қажеттігін айтты.

	– Біз ықпалдастығымыз өзге мемлекеттер үшін экономикалық серіктестіктің тартымды үлгісіне айналып, ЕАЭО-қатысушылар саны ұлғаюы үшін бәрін жасауға тиіспіз. Біздің экономикалық одақ – әлемнің барлық ықпалдастық бірлестіктерімен, соның ішінде Еуропалық одақпен де өзара тиімді ынтымақтастық үшін ашық ұйым. Елдеріміздің барша азаматтарын Еуразиялық экономикалық одақтың құрылуымен құттықтаймын, - деді Қазақстан Президенті.




///Президент Қасым-Жомарт Тоқаевтың төрағалығымен бейнебайланыс режимінде Үкіметтің кеңейтілген отырысы өтті. Жиынға Премьер-Министр Әлихан Смайылов, Мемлекеттік хатшы Ерлан Қарин, Президент Әкімшілігінің Басшысы Мұрат Нұртілеу, Үкімет мүшелері, облыстар мен Нұр-Сұлтан, Алматы, Шымкент қалаларының әкімдері, орталық мемлекеттік органдардың және ұлттық компаниялардың жетекшілері қатысты.

Мемлекет басшысы жиында сөйлеген сөзінде еліміздің былтырғы әлеуметтік-экономикалық дамуы қорытындыланып, биылғы жоспардың талқыланатынын атап өтті.
– Өткен жылы ел экономикасы 4 пайызға өсті. Өңдеу өнеркәсібі 5,5, құрылыс индустриясы 7,6 пайызға артты.  Қызмет көрсету саласында оң үрдіс бар. Сауда-саттық 9,2, көлік саласы 3,6 пайызға артты. Дегенмен, инфляция межелі деңгейден асып кетті. Бұл көрсеткіш 8,4 пайыз болды. Өкінішке қарай, қаңтар оқиғалары қалыпты өмірімізді түбегейлі өзгертті. Заңсыз әрекеттердің салдарынан көптеген азаматтарымыз зардап шекті. Шағын және орта бизнес өкілдері шығынға ұшырады. Қазіргі мәліметтер бойынша бизнеске 100 миллиардтан астам теңге көлемінде залал келді, – деді Президент.

Қасым-Жомарт Тоқаев еліміздің пандемияға, іскерлік белсенділіктің төмендеуіне және ұлттық қауіпсіздікке төнген сын-қатерлерге байланысты күрделі кезеңді бастан өткеріп отырғанына назар аударды.
– Біз осындай қиын жағдайда ел бірлігінің арқасында мемлекетіміздің қауіпсіздігін, тіпті да тұтастығын сақтап қалдық. Қазір Үкіметтің басты міндеті – халықтың әл-ауқатын арттыру, азаматтардың табысындағы алшақтықты азайту және еңбек етуге қолайлы жұмыс орындарын ашу. Бәріміз елдің игілігі үшін қызмет етуге тиіспіз, – деді Мемлекет басшысы.    

Президенттің пікірінше, халықтың табысын арттыру және теңсіздікті азайту басым міндеттің бірі.
– Қазіргі таңда 1 миллионға жуық адамның табысы ең төменгі күнкөріс деңгейіне де жетпейді. Бұл – соңғы 10 жылдағы ең нашар көрсеткіш. Қазіргі уақытта менің тапсырмам бойынша Халықтың табысын арттыруға арналған бағдарлама әзірленіп жатыр, – деді Қасым-Жомарт Тоқаев.
Мемлекет басшысы инфляцияны ауыздықтау мәселесін екінші міндет ретінде атады.
– Сауда-саттықтағы тиімсіз делдалдыққа тоқтау салатын кез келді. Мысалы, 3 миллион адам тұратын Алматы қаласы мен оның төңірегіндегі елді-мекен тұрғындары тұтыну тауарларын көбіне «Алтын орда» базарынан алады. Алматы облысы мен Алматы қаласының әкімдеріне Үкіметпен бірлесіп, базарды тексеруді және тәртіп орнатуды тапсырамын.  Бұл жер пайдакүнемдер үшін нағыз майшелпекке айналған. Бұған Алматыдағы қаңтар оқиғасы кезінде анық көз жеткіздік.   Бұл – басқа өңірлерге де қатысты мәселе. Қажет болса, бұл жұмысқа құқық қорғау органдары атсалыссын.  Екі ай уақыт беремін, – деді Президент.

Мемлекет басшысы экономиканы өркендету үшін қосымша қаражат қарастыру міндетіне де тоқталды.
– Еркін экономикалық аймақтардың көпшілігі инвестиция әкелу үшін тиімді бола алмады деп мен бірнеше рет айттым.  Жарты триллион теңгеге жуық ауқымды салықтық ынталандыру топтамасына қарамастан жағдай осындай болып тұр. Нәтижесінде не таптық? Соңғы үш жылда еркін экономикалық аймақтарда өндірілген тауар көлемі ішкі жалпы өнімнің 1,5 пайызынан аспайды. Ал экспорттың үлесі жалпыелдік өнімнің 0,1 пайызын ғана құрайды. Осы мәселені реттейтін кез келді, – деді Қасым-Жомарт Тоқаев.
Президент Үкіметке бір айдың ішінде заңға өзгеріс енгізуден бастап, барлық қажетті шараны қабылдауға, соның ішінде іштен және сырттан инвестор тартуға тапсырма берді.
Мемлекет басшысы кеден бекеттеріндегі қордаланған мәселелерді жедел шешу қажет деп санайды.
– Тағы да қайталап айтамын: ондағы былықты жөнге келтірмесе, салдары қиын болуы мүмкін. Қытайдың статистикасы мен біздегі көрсеткіштің айырмасы 5,7 миллиард доллар болуы – соның дәлелі. Қазір Қытаймен арадағы кеден бекетінде 12 мыңнан астам көлік электронды кезекте тұр. Құзырлы экономикалық операторлардың заңсыз іс-әрекеті туралы бұған дейін де айттым. Олар кеденнен және басқа да бақылау органдарынан соншама жеңілдікті қалай алып отыр? Не себепті бұл мәселе назардан тыс қалған? Бұл сұрақтарға 10 күннің ішінде нақты әрі толық жауап күтемін, – деді Қасым-Жомарт Тоқаев.

Президент барлық деңгейдегі әкімдердің бюджет дербестігін одан ары арттыруы қажет екеніне арнайы тоқталды. Оның айтуынша, аймақтардың 82 пайызының дотацияда болуы дұрыс емес.
– Мен бұған дейін бюджетаралық қатынастың жаңа жүйесін қалыптастыру туралы  тапсырма берген болатынмын. Осы тапсырманы тағы да естеріңізге саламын, – деді Мемлекет басшысы.
Президент утилизациялық алым мәселесіне де тоқталды.
 – Утилизациялық алым бойынша барлық қаражат мемлекет пайдасына түседі деп шештік. Ендігі мәселе – мөлшерлеме деңгейін анықтау. Жұмыс тобы осы мәселені қызу талқылап жатыр. Бірден айтайын, утилизациялық алым қайта қаралады. Бірақ шектен шықпаған жөн. Автоөнеркәсіпті дамытуға жұмсалған ақшаны желге шашудың, ескі автокөліктерді сырттан әкеліп, қалдықтан нарық ашудың қажеті жоқ. Утилизациялық немесе тіркеу алымы түпкі мақсат емес. Бастысы – тұтынушылар үшін автокөліктер мен ауыл шаруашылығы техникасының қолжетімділігін қамтамасыз ету. Өндірушілер мен дистрибьютерлер тарапынан әрекет болады деп сенемін, – деді Қасым-Жомарт Тоқаев.

Президент жалдамалы тұрғын үйді субсидиялау жөніндегі бастамасын тездетіп жүзеге асыру қажеттігіне де баса мән берді. Бұл бастама өткен жылы іске қосылуы керек еді.
– «Отбасы банк» пен Цифрлық даму, инновациялар және аэроғарыш өнеркәсібі министрлігі субсидия алатындар мен жылжымайтын мүлікті жалға берушілер тіркелетін арнайы цифрлық платформаны әзірлеуге тиіс. Азаматтар өздерінің қажеттіліктеріне сәйкес әкімдіктер немесе құрылыс компаниялары айтқан жерден емес, өздері қалаған жерден тұрғын үй таңдай алады. Әлеуметтік жағдайы нашар топтар үшін жалға алу шығынының 50 пайызы мөлшеріндегі субсидия мемлекеттен төленеді. Тұрғындар отбасылық бюджеттің артылған ақшасын азық-түлік, білім алу, медицина және тағы басқа қажеттіліктеріне жұмсай алады. Осы жүйе бойынша өтінімдерді қабылдау мерзімін биылғы 1 мамырдан кешіктірмеуді тапсырамын, – деді Мемлекет басшысы.
Отырыс барысында агроөнеркәсіп кешенін дамыту мәселесіне баса мән берілді.
Президент соңғы 5 жылда ауылшаруашылығын дамытуға 2 триллион теңгеден астам қаражат бөлінгенін еске салды. Алайда, оның айтуынша, субсидия қанша өссе де, бұл салада ауыз толтырып айтатын өзгеріс болған жоқ.
– Субсидия түпкі иесіне жетпей, орта жолда талан-таражға түсуде. Тіпті, ауыл шаруашылығына еш қатысы жоқ салалар да оның қызығын көруде.  Соңғы жылдары Сыбайлас жемқорлыққа қарсы іс-қимыл агенттігі 960 қылмыстық іс тергеген. Соның 54 пайызы субсидияны жымқыруға қатысты болған. Мысалы, жайылымдық жерлерді суландыруға 80 миллиард теңге бөлінді. Бірақ, оның тең жартысы  желге ұшты. Осы жұмысқа қажетті құрал-жабдықтың бағасы  2-3 есе артық көрсетілген. Тіпті, кей жағдайда қаржыны қағаз жүзінде игере салған, – деді Қасым-Жомарт Тоқаев.
Мемлекет басшысы осы саланы ретке келтіруді, аграрлық саланың тиімділігін арттыруға бағытталған субсидиялаудың жаңа жүйесін құруды тапсырды.
Бұдан бөлек Президент жерді белгілі бір тұлғалардың меншігіне өтіп кетуіне жол бермеу мәселесіне тоқталды.
– Ауыл шаруашылығы министрлігі бір тұлғаға 98 мың гектарға дейін ауыл шаруашылығы жерлерін иемденуге рұқсат беретін қаулы жобасын әзірледі. Бұл өлшеусіз жер иелену құқығын заңдастыру әрекеті сияқты көрінеді, – деді Қасым-Жомарт Тоқаев.
Үкіметке жер учаскелерінің шекті көлемін анықтау үшін сарапшылар мен ғылыми институттардың қатысуымен жұмыс тобын құру тапсырылды. Мұны осы жылдың 1 мамырына дейін бекіту керек.
Президент энергетика кешенін дамытуға тағы бір басым міндеттің бірі ретінде тоқталды. Мемлекет басшысы былтыр осы салада болған дағдарысты еске салды. Атап айтқанда дизель отынының, авиакеросиннің, сұйытылған мұнай газының, электр қуатының тапшылығы байқалды.
Қасым-Жомарт Тоқаев еліміздің энергетикалық қауіпсіздігі мәселесін АЭС салу арқылы тез арада шешу қажет деп санайды.
– Жауапты тұлғалардың атом станциясын салу мәселесі жөніндегі сауалдарға жауап беруден неге жалтаратындарын түсінбеймін. Шындығын айту керек: егер таза атом энергиясы болмаса, инвестиция тартпақ түгілі, барлық экономикадан да, аймақтық көшбасшылықтан да айрылып қаламыз. Бізге электр қуаты, әсіресе таза атом энергиясы аса қажет. Экономикалық ахуалдан хабары жоқ популистердің сөзіне ермейік. Атом энергетикасының мәнін кәсіби деңгейде түсіндіру қажет, – деді Президент.
Президент денсаулық сақтау мәселесі жөнінде айта келе, бұл саланың қаржыны көп қажет ететінін атап өтті.
– Қолда бар қаржыны түгендеп, басымдықтарды қайта қарау керек. Бұл – алдағы жобаларға, соның ішінде мемлекет пен жекеменшіктің серіктестігі арқылы салынатын 20 ауруханаға қатысты мәселе. Оның әрқайсысына жұмсалатын шығын қолданыстағы заманауи ауруханалардың құнынан бірнеше есе артық. Мұндай мемлекет пен жекеменшіктің серіктестігі қажет емес, – деді Мемлекет басшысы.

Қасым-Жомарт Тоқаев сөзін түйіндей келе, мемлекет пен бизнес басшылыққа алуға тиіс қағидаттарды айқындады.
– «Жаңа Қазақстанды» құру үшін түсінікті әрі әділ мемлекеттік саясат жүргізілуі керек. Бұл саясат шенеуніктердің жөнсіздігіне жол бермейді. Бәсекеге және технологияға негізделген экономиканы қалыптастырады.  Сонымен бірге, жеке меншікке, адамның құқықтары мен бостандығына қол сұғылмауына заң үстемдігі арқылы  кепілдік береді, – деді Президент.    
Мемлекет басшысы билік пен қоғамның адал еңбек пен әділ ынталандыру идеологиясын ұстануы қажет екенін айтты. Бұл идеология компрадорлар мен уақыт өткізіп жүргендердің, масылдардың орнын алмастыруға тиіс. 
– Үкіметке шетелге заңсыз шығарылған қаражаттарды және онда сатып алынған активтерді елімізге қайтару жолдары жөнінде ұсыныс әзірлеуге 2 ай уақыт беремін, – деді Президент.
Сонымен қатар жиын барысында Премьер-Министр Әлихан Смайылов, Ұлттық банк төрағасы Ғалымжан Пірматов, «Самұрық-Қазына» АҚ басқарма төрағасы Алмасадам Сәтқалиев, Маңғыстау облысының әкімі Нұрлан Ноғаев, Алматы облысының әкімі Қанат Бозымбаев, Жамбыл облысының әкімі Бердібек Сапарбаев, Алматы қаласының әкімі Ерболат Досаев, Қызылорда облысының әкімі Гүлшара Әбдіқалықова, Солтүстік Қазақстан облысының әкімі Құмар Ақсақалов сөз сөйледі.
Мемлекет басшысының сөйлеген сөзінің толық мәтінімен мына сілтеме арқылы танысуға болады.

 
/// 
Жеделхатта Мартин Мюрреймен жекпе-жектегі жеңіс мақсаткерліктің, қажырлы еңбек пен жоғары шеберліктің кезекті жемісі екені айтылған. Мемлекет басшысының атап өткеніндей, Г.Головкин осы қасиетінің арқасында планетадағы ең мықты боксшылардың бірі деген атаққа лайықты екенін дәлелдеді.
«Қазақстандықтар сенің әрбір табысыңа қуанады. Біз сенің келесі жекпе-жектерің де отандық спорттың мәртебесін асырып, бұдан да жоғары деңгейге көтеретініне, өскелең ұрпаққа үлгі болатынына сенімдіміз», – делінген жеделхатта.
Соңында Елбасы қазақстандық боксшыға мықты денсаулық және жаңа жеңістер тіледі. 
///Нұрсұлтан Назарбаев Абу-Даби қаласына келді.
Сапар аясында Қазақстан Президентінің Біріккен Араб Әмірліктерінің мемлекет қайраткерлерімен, іскер топ өкілдерімен бірқатар келіссөздері, сондай-ақ Х Дүниежүзілік «Болашақтың энергиясы» саммитінің жұмысына қатысуы жоспарланған.
///Қазақстан Президенті Корея Республикасына жасаған мемлекеттік сапарын Жаһандық жасыл даму институты (GGGI) Ассамблеясының төрағасы, БҰҰ-ның бұрынғы Бас хатшысы Пан Ги Мунмен кездесумен түйіндеді.
Тараптар жаһандық климаттың өзгеруі, экономиканы көміртегінен ада ету, «жасыл технологияларды» енгізу мәселелерін талқылады.
Сонымен қатар Қасым-Жомарт Тоқаев пен Пан Ги Мун халықаралық күн тәртібіндегі мәселелер мен заманауи сын-қатерлер туралы пікір алмасты.
Пандемияға қарсы күресті күшейтуге және Ауған мәселесін реттеудің перспективаларына ерекше назар аударылды.
///Қазақстан Президенті халықтың тұрмыс сапасы мен әл-ауқатын арттыру мемлекеттің негізгі міндеті саналатынын айтты.
– Ең бастысы – әлеуметтік мәселелер, коммуналдық қызметке қатысты тарифтер, аса қажетті азық-түлік пен дәрі-дәрмек бағасы. Мұның бәрін сіздер айрықша бақылауда ұстауларыңыз керек, – деді Мемлекет басшысы.
Нұрсұлтан Назарбаев жылу беру маусымы аяқталғанға дейін тұрғын үй-коммуналдық шаруашылық нысандарының үздіксіз жұмыс істеуін қамтамасыз ету, сондай-ақ күннің жылынуына байланысты су тасқыны қаупінің алдын алу мәселелеріне арнайы тоқталды.
– Былтыр апатты жағдайлар көп болды, биыл оның қайталануына жол бермеу керек. Табиғаттың қауіп-қатерлеріне қарсы шұғыл әрекет етіп, алдын ала тиісті шаралар қабылдау қажет. Шығыс Қазақстан облысының Үржар ауданында 800-дей адам мен 280 автокөлік қар құрсауында қалып қойған. Біз адамдарды қауіпті жағдайда қалдырмауымыз керек. Төтенше жағдайлардың салдарын жою, оның алдын алуға қарағанда, бірнеше есе қымбатқа түседі, – деді Елбасы.
Сонымен қатар, Қазақстан Президенті азаматтардың арыздары мен өтініштерін өзара іс-қимылдың «кедергісіз» форматын қалыптастыру арқылы шұғыл қарастыру қажет екенін айтты.
Мемлекет басшысы еліміздегі оң өзгерістердің басты қозғаушы күші саналатын белсенді жастармен жұмыс жүргізу қажеттігіне назар аударды.
– Мен жақында жастармен кездестім. Өңірлеріңізде талапты жас азаматтар бар. Егер бір рет болса да олардың басын қосып, әңгімелессеңіздер, көптеген маңызды ұсыныстар естисіздер. Қоғамның осындай белсенді өкілдерін жұмысқа тартып, оларды өзгелерге үлгі ету керек, – деді Нұрсұлтан Назарбаев.
Елбасы өңірлердегі азаматтардың жеке қауіпсіздігі мен қоғамдық тәртіпті қамтамасыз ету ісіне облыстардың және республикалық маңызы бар қалалардың әкімдері жауап беретінін айтты.
– Біз құқық қорғау жүйесін реформалауға кірістік. Сіздерге полиция департаменттерінің бастықтарын тағайындап, қоғамдық тәртіпті сақтау және құқық бұзушылықтың алдын алу жөнінде міндеттер белгілеу құқығын бердік. Сіздер жергілікті жерлердегі тәртіп үшін солармен бірдей жауап бересіздер, – деді Қазақстан Президенті.
Мемлекет басшысы көктемгі дала жұмыстарын техникамен, тұқыммен, тыңайтқышпен және жанар-жағармаймен уақтылы қамтамасыз ету, сондай-ақ бірқатар ірі ауыл шаруашылығы тауарларын өндірушілердің қарызына қатысты мәселелерді шешу қажеттігіне арнайы тоқталды.
Соңында Нұрсұлтан Назарбаев Президент Әкімшілігіне бүгін жүктелген барлық міндеттердің іске асырылуын бақылауға алуды тапсырды.



///Мемлекет басшысы астық алқабының жағдайымен және егін шаруашылығы өнімдерін өндіру, оны сатумен айналысатын аграрлық кәсіпорынның қызметімен танысты.
Нұрсұлтан Назарбаевқа алдағы егін ору науқаны және оған ауыл шаруашылығы техникаларының дайындығы туралы баяндалды.
Сонымен қатар, Қазақстан Президенті облыстың шаруаларымен әңгімелесіп, ауыл шаруашылығының қазіргі жағдайы жөнінде сұрады.
Әңгіме барысында шаруашылық еңбеккерлері Елбасыға қабылданған агроөнеркәсіп кешенін дамыту бағдарламасы аясында мемлекет тарапынан қолдау көрсетіліп отырғаны туралы айтты.
Сондай-ақ, Мемлекет басшысы ауыл шаруашылығы өнімдерін өндірушілермен бірге субсидия беру, аграрлық өнімдер экспортын дамыту және шаруашылықты технологиялық жаңғырту мәселелерін талқылады.



///Елбасы Мәскеу қаласындағы баспаханада шыққан өрт пен Бішкек-Ош тас жолындағы жол-көлік оқиғасы салдарынан Қырғыз Республикасы азаматтарының қаза болғаны туралы суыт хабарды зор күйзеліспен қабылдады.
Нұрсұлтан Назарбаев аза тұтып жатқан бауырлас қырғыз халқының қайғысына ортақтасып, қаза болғандардың туыстары мен жақындарына Қазақстан халқының және жеке өзінің атынан көңіл айтты.
Қазақстан Президенті зардап шеккендердің тезірек сауығып кетуіне тілектестік білдірді.
///Кездесуде Мемлекет басшысына партияның биылғы ақпан айының соңында өтетін XVIII съезіне дайындық барысы туралы баяндалды.
Сонымен қатар, Қазақстан Президентіне партияның 2018 жылы атқарған жұмысының қорытындылары туралы есеп берілді.
Кездесу соңында Нұрсұлтан Назарбаев партияның 2030 жылға дейінгі бағдарламасын әзірлеуді тапсырды.

///Кездесу барысында Мемлекет басшысына өңірдің әлеуметтік-экономикалық даму барысы, сондай-ақ Жолдауда берілген тапсырмалардың орындалу нәтижелері туралы баяндалды.
Елбасы мемлекеттік және салалық бағдарламаларды уақтылы әрі сапалы іске асырудың, сондай-ақ халықтың әл-ауқатын одан әрі арттыру үшін шаралар қабылдаудың маңызды екенін атап өтті.
– Қостанай облысының макроэкономикалық көрсеткіштерінің өсу қарқыны сақталып отыр. 2017 жылмен салыстырғанда өнеркәсіп өндірісі 8,3 пайызға, құрылыс саласы 22,3 пайызға өсіп, 300 мың шаршы метрге жуық тұрғын үй пайдалануға берілді, – деді А.Мұхамбетов.
Сонымен қатар, Қостанай облысының әкімі Қазақстан Президентіне автомобиль өндірісін дамыту, инвестиция тарту және индустриялық жобаларды іске асыру жұмыстарының нәтижелері туралы мәлімдеді.
– Облыста индустриялық аймақ құрылуда. Соның аясында 11 жоба әзірленіп жатыр. Соның ішіндегі ең ірісі – ауыл шаруашылығы хабын құру. Оның құрамына 600 мың тонналық қуаты бар арнайы мақсаттағы ұн өндіретін, жылына 1 миллион тонна жем дайындайтын, глютен өндіретін және майлы дақылдарды қайта өңдейтін цехтар кіреді. Бұл жоба ауыл шаруашылығындағы өнімділікті арттыруға бағытталған, – деді А.Мұхамбетов.
Қостанай облысының әкімі ауыл шаруашылығы техникасын өндіру, құрылыс материалдарын шығару, Арқалық қаласындағы ет өңдеу кешенін дамыту салаларына қатысты жобаларды жүзеге асыру, сондай-ақ шағын және орта кәсіпкерлікті  қолдау шаралары жөнінде айтты.
Кездесу соңында Нұрсұлтан Назарбаев бірқатар нақты тапсырма берді.

///Брифинг барысында Елбасы екіжақты ынтымақтастықтың барлық бағыттары бойынша Қазақстан мен Сербияның өзара қарым-қатынасы аясын одан әрі кеңейтудің маңыздылығын атап өтті.
– Сербия Президентінің Астанаға былтырғы сапары және Белградқа менің осы сапарым белсенді экономикалық өзара іс-қимылдың бастауына айналады деп ойлаймын. Ол үшін қазір бірегей мүмкіндіктерге жол ашылуда. Белградтың орталығында Жамбыл Жабаев ескерткішінің ашылуы – халқымыз бен мәдениетімізге деген құрметтің белгісі. Бұл да өте маңызды, – деді Қазақстан Президенті.
Сонымен қатар, Нұрсұлтан Назарбаев білім беру, медицина және фармацевтика, ауыл шаруашылығы, ақпараттық технологиялар, құрылыс салаларындағы өзара іс-қимылды жандандыру қажеттігіне назар аударды.
Соңында Мемлекеттік басшысы сапар аясында өткен келіссөздер мен кездесулер екі елдің экономикалық байланысын одан әрі нығайтуға септігін тигізетінін айтты.
///
	 

	Кездесуге ҚХР Мемлекеттік Кеңесінің Премьері Ли Кэцян, Премьер-Министрлер: Қырғыз Республикасынан – Джоомарт Оторбаев, Ресей Федерациясынан – Дмитрий Медведев, Тәжікстан Республикасынан – Кохир Расулзода және Өзбекстан Премьер-Министрінің бірінші орынбасары – қаржы министрі Рустам Азимов, ШЫҰ Бас хатшысы Дмитрий Мезенцев, ШЫҰ Лаңкестікке қарсы өңірлік орталығының Атқарушы комитетінің директоры  Синьфэн Чжан қатысты.

	Қазақстан Президенті ШЫҰ-ға мүше мемлекеттердің үкімет басшылары отырысының Тәуелсіздік күні қарсаңында өтуінің символдық мәні бар екенін, өйткені ұйымның алғашқы отырысы 2001 жылы Алматыда өткенін айтты.

	– Үкімет басшыларының отырысы біздің елде осымен үшінші рет өтіп отыр. Ұйым саяси салмақ пен экономикалық қуатқа ие болып келеді. Бүгінде ол баршаға кеңінен танылды. Бұл жолғы кездесудің ерекше мәні бар, біз өзімізде «Шанхай рухы» болуы тиістігін әрдайым айтып жүрміз, – деді Мемлекет басшысы.

	Нұрсұлтан Назарбаев ШЫҰ-ға мүше мемлекеттердің үкімет басшылары кеңесінің Уфадағы отырысында Ұйымның 2025 жылға дейінгі даму Стратегиясын бекіту жоспарланып отырғанына назар аударды.

	– Осыған байланысты үкіметтерге ауқымды жұмыс атқаруға тура келеді. Мемлекет басшыларының соңғы кездесуінде жаңа мүшелер қабылдау тәртібіне қатысты құжаттарға қол қойылған болатын. Бұл мәселеге сындарлы әрі әділ көзқарас керек, – деді Қазақстан Президенті.

	Мемлекет басшысы сондай-ақ ШЫҰ жалпы азиялық әл-ауқат қоры секілді екенін, оған барлық мүше мемлекеттер толық қатысуы тиістігін айтты.

	– Ұйым, ең алдымен, тұрақтылық пен елдеріміздің арасында аумақтық даудың болмауы үшін, сондай-ақ бүгінгі заманның үш қатері – сепаратизмге, экстремизм мен лаңкестікке қарсы бірлесіп күресу үшін жұмыс істейді. Бізге азық-түліктік, экологиялық және энергетикалық қауіпсіздік мәселелерін де шешу керек. ШЫҰ мемлекеттері энергия тасымалдаушылар мен азық-түлікке деген сұранысты қамтамасыз ету мүмкіндіктеріне ие. Бірлескен жұмыс арқылы су тапшылығы мен өзге ресурстарға қолжетімділік мәселелерін де шешуге болады, – деді Нұрсұлтан Назарбаев.

	Қазақстан Президенті біздің еліміз Ұйым қызметін әрі қарай кеңейту үшін қажет болатын ШЫҰ даму банкін құру туралы бастаманы қолдайтынына тоқталды.

	Сонымен қатар, көлік саласындағы ынтымақтастықты дамыту ШЫҰ аясындағы ықпалдастықтың маңызды бағыттарының бірі ретінде аталды. Нұрсұлтан Назарбаевтың айтуынша, Қазақстан отандық экономиканы дамытуды ғана емес, бүкіл өңірдегі өзара сауда мен іскерлік байланыстарды жандандыруды көздейтін бірқатар маңызды көлік жобаларын іске асыратын болады.

	– Біздің елімізде «Нұрлы жол – болашаққа бастар жол» деп аталатын жаңа экономикалық саясат жарияланды. Соған сәйкес, біз инфрақұрылымдарды дамытуға бағытталған мемлекеттік инвестицияларды жүзеге асырамыз. Астанадан елдің барлық өңірлеріне қарай автокөлік жолдары мен теміржолдар салынады. Біз Каспийде екі теңіз портын саламыз, оның бірі автомобильдер мен теміржол вагондарын пароммен тасымалдауға арналған. Осы жаңа көліктік мүмкіндіктердің бәрін ШЫҰ-ның барлық мүшелері пайдаланатын болады деп ойлаймын, – деді  Қазақстан Президенті.

	Соңында Нұрсұлтан Назарбаев ШЫҰ-ға мүше мемлекеттердің үкімет басшыларының жұмысына табыс тілей отырып, Қазақстан Ұйымды нығайту ісіне үлес қосуға әрдайым дайын екенін айтты. 


///Қатар мемлекеті, Доха қаласы
Қасым-Жомарт Тоқаевқа  UPL Limited  компаниясының қазіргі жұмысы мен даму перспективалары жөнінде ақпарат берілді.
Джай Шрофф Мемлекет басшысына ауыл шаруашылығы саласында заманауи тәсілдерді қолдану, осы саладағы өнімнің бәсекеге қабілеттілігін қамтамасыз ету, сондай-ақ егін егу және жер өңдеуде қолданылатын қазіргі технология жөнінде айтты.
Қазіргі таңда UPL Limited өнімдері әлемнің 150-ден астам елінде сатылады. Агробизнес – компанияның негізгі табыс көзі. Кәсіпорын дәстүрлі агрохимиялық өнімдер мен басқа да ауыл шаруашылығына қажетті тауарлар өндіріп, сатумен айналысады.
///
	 

	Қазақстан Президенті кәсіпорында қолданылатын өндіріс технологиясымен танысты. Сонымен қатар, Мемлекет басшысына зауыттағы қайта құру нәтижелері, оның қуатын арттыру және шикізат базасын жекеменшік сектор есебінен дамыту перспективалары жөнінде айтылды.

	Кәсіпорын  ұжымымен әңгімелескен Нұрсұлтан Назарбаев жұмысшыларды өндірістің іске қосылуымен құттықтап, табыс тіледі.

	Италиялық жабдықтармен жабдықталған «JLC Сүт» ЖШС зауыты 50-ден астам өнім шығаруға лайықталған. Бастапқы кезеңде тәулігіне 15 тонна өнім өндірілсе, кейін өнімділігі 160 тоннаға жететін болады. Ашылған жұмыс орнының саны – 102, кейін 150-ге жеткізілмек. Кәсіпорын өңірдегі сүтті мал шаруашылығын дамытуға бағытталған. 

///Кездесу барысында Қазақстан Президенті мен Абу-Дабидің тақ мұрагері сауда-экономикалық, инвестициялық, энергетикалық, мәдени-гуманитарлық салалардағы екі елдің ынтымақтастығы мәселелерін қарастырды. Сондай-ақ, күн тәртібіндегі өзекті халықаралық мәселелер талқыланды.
Келіссөздер қорытындысы бойынша мынадай құжаттарға қол қойылды:
– Қазақстан Республикасының Үкіметі мен Біріккен Араб Әмірліктерінің Үкіметі арасындағы Қазақстан Республикасының Біріккен Араб Әмірліктеріндегі Елшілігінің және Біріккен Араб Әмірліктерінің Қазақстан Республикасындағы Елшілігінің қажеттіліктері үшін Астана қаласында және Абу-Даби қаласында жер учаскелерін өзара өтеусіз пайдалануға беру туралы келісім;
– Қазақстан Республикасының Үкіметі мен Біріккен Араб Әмірліктерінің Үкіметі арасындағы Дипломатиялық паспорттарды иеленуші азаматтардың өзара визасыз сапарлары туралы келісімге өзгерістер енгізу туралы хаттама;
– Қазақстан Республикасы Дін істері және азаматтық қоғам министрлігі мен Біріккен Араб Әмірліктері Ислам істері және уақыфтар бас агенттігі арасындағы өзара түсіністік туралы меморандум;
– «АСТАНА ЭКСПО-2017» және «ЭКСПО ДУБАЙ 2020» бюросы арасындағы өзара түсіністік пен ынтымақтастық туралы меморандум;
– Маңғыстау облысы әкімдігі мен DP World FZE компаниясы арасындағы өзара түсіністік туралы меморандум;
– Қазақстан Республикасы Сыртқы істер министрлігі мен Біріккен Араб Әмірліктері Сыртқы істер министрлігі арасындағы Консулдық мәселелері бойынша бірлескен комиссия құру жөніндегі өзара түсіністік туралы меморандум;
– Қазақстан Республикасы Инвестициялар және даму министрлігі мен Біріккен Араб Әмірліктері Экономика министрлігі арасындағы Туризм саласындағы ынтымақтастық жөніндегі өзара түсіністік туралы меморандум;
– Қазақстан Республикасы Инвестициялар және даму министрлігі мен Біріккен Араб Әмірліктері Құрлықтағы және су көлігі федералдық агенттігі арасындағы Жолаушылар мен жүктердің автокөлік арқылы халықаралық тасымалы жөніндегі өзара түсіністік туралы меморандум.






///
	

	Кездесуде екіжақты ынтымақтастықтың негізгі аспектілері, сондай-ақ халықаралық күн тәртібіндегі өзекті мәселелер талқыланды.

	Атап айтқанда, мемлекет басшылары сауда-экономикалық, индустриялық-инновациялық, көлік-коммуникациялық және мәдени-гуманитарлық салалардағы басым бағыттар туралы әңгімелесті.

	Тараптар екі ел арасында қалыптасқан стратегиялық серіктестікті ескеріп, қарым-қатынастардың жақсы қарқынмен дамып отырғанын атап өтті.

	Сондай-ақ Нұрсұлтан Назарбаев пен Абдолла Гүл екі ел халықтарының игілігін қамтамасыз етуге бағытталған жан-жақты өзара іс-қимылды дамытуға мол мүмкіндік бар екенін атап өтті.     
///Әңгіме барысында Нұрсұлтан Назарбаев пен Владимир Путин екіжақты ынтымақтастықтың жағдайы мен перспективалары жөнінде пікір алмасты.
Мемлекеттер басшылары, сондай-ақ, Астанада өтетін Сириядағы ахуалды реттеу жөніндегі келіссөздерге дайындық барысын талқылады.
///Кездесу барысында Мемлекет басшысына 2018 жылдың қорытындысы бойынша облыстың негізгі әлеуметтік-экономикалық көрсеткіштері мен аймақ дамуының алдағы перспективалары жөнінде баяндалды.
Нұрсұлтан Назарбаев осы өңірдің маңызы зор екенін атап өтіп, газбен қамту мәселесіне, сондай-ақ Теміртау қаласының экологиялық жағдайына айрықша тоқталды.
Облыс әкімі Елбасыға Жолдауда айтылған тапсырмаларды іске асыру үшін қабылданып жатқан шаралар туралы мәлімдеді.
– Сіздің еңбекақы мөлшерін арттыру жөніндегі бастамаңызды облыстағы барлық мекемелер қолдады. Бұл биылғы 1 қаңтардан бастап 220 мыңнан астам жұмысшының жалақысын 14 пайызға дейін өсіруге мүмкіндік берді. Сонымен қатар, негізгі коммуналдық қызметтерге қатысты тарифтер 5-11 пайызға төмендейтін болады, – деді Е.Қошанов.
Соңында Елбасы өңірді одан әрі өркендету, соның ішінде Қарағанды қаласының құрылысына қатысты мәселелер жөнінде бірқатар тапсырма берді.

///
	 

	ҚАУЛЫ ЕТЕМІН:

	 

	1.Қазақстан Республикасының әлеуметтік-гуманитарлық дамуындағы аса үздік жетістіктері, белсенді қоғамдық қызметі, мәдениетті дамытудағы айрықша үлесі үшін жоғары дәрежелі ерекшелік белгісі – «Қазақстанның Еңбек Ері» атағы «Қазақ ұлттық өнер университеті» ММ ректоры Мұсақожаева Айман Қожабекқызына берілсін.

	          2. Осы Жарлық қол қойылған күнінен бастап қолданысқа енгізіледі.

	 

	 

	Қазақстан Республикасының

	                Президентi                                                                                                 Н.Назарбаев   

	 

	 

	 

	Астана, Ақорда, 2014 жылғы 5 желтоқсан

	                          № 974
///Құрметті отандастар!
 
Еліміздің православ христиандарын Пасха мерекесімен шын жүректен құттықтаймын!
Бұл – діндарлар үшін үміт пен сенімге толы, ерекше қуанышты күн. Пасха мейрамы жұртшылықты ізгілікті істер жасауға ынталандырады, жақындарына жанашырлықпен қарап, мұқтаж жандарға көмек көрсетуге жетелейді.
Біздің мәдениетімізбен тығыз астасып, үйлесім тапқан пасха дәстүрлері барлық этнос және діни наным өкілдерін бауырластыра түседі. Сондай-ақ, отбасылық құндылықтарды, қоғамдағы өзара түсіністік пен келісімді нығайтуға септігін тигізеді.
Пасха мейрамы әр шаңырақты шаттыққа толтырып, бақытқа бөлесін!
Баршаңызға зор денсаулық, толағай табыс тілеймін! 
///
	 

	Отырысқа Қазақстан Президенті Нұрсұлтан Назарбаев, Ресей Президенті Владимир Путин, Беларусь Президенті Александр Лукашенко, Армения Президенті Серж Саргсян және Қырғызстан Президенті Алмазбек Атамбаев қатысты.

	Мемлекет басшылары Еуразиялық экономикалық одақты 2015 жылдан бастап іске қосу және оның шетелдік серіктестермен өзара ықпалдастығы мәселелерін қарастырды.

	Отырыс барысында мемлекет басшылары ЕАЭО органдарының қызметін регламенттеуге, Одақ Соты мен Комиссиясын құруға және оның жұмысына, сондай-ақ Т.Мансұровты Еуразиялық экономикалық комиссияның Энергетика және инфрақұрылым жөніндегі aлқасының мүшесі (министр) етіп тағайындауға байланысты бірқатар шешімдерге қол қойды. 

	Сонымен қатар, президенттер 2014 жылғы 29 мамырдағы Еуразиялық экономикалық одақ туралы шартқа Қырғызстан Республикасының қосылуы туралы шартқа қол қойды.

	Қазақстан Президенті отырыс қорытындысы арналған баспасөз мәслихатындағы сөзінде 2015 жыл тарихқа еуразиялық ықпалдастықтың жаңа кезеңі ретінде кіретініне тоқталды.

	– Келесі жылдың 1 қаңтарынан бастап Еуразиялық экономикалық одақ туралы шарт күшіне енеді. Еуразияның ұланғайыр кеңістігінде тұңғыш рет ерікті, теңқұқылы және өзара тиімді негізде қуатты табиғи және ресурстық әлеуеті, жаһандық және өңірлік ауқымда стратегиялық маңызды көлік, энергетика және технологиялық жүйесі бар экономикалық бірлестік құрылады, – деді Мемлекет басшысы.

	Нұрсұлтан Назарбаев елдеріміз ХХІ ғасыртың сын-қатерлеріне жауап бере отырып, экономикалық әлеуетті біріктіргенін атап көрсетті.

	– Еуразиялық экономикалық одақ ең алдымен қарапайым адамдар мен олардың мүдделері үшін құрылды. Балтықтан Тынық мұхитына дейінгі, Арктикадан Тянь-Шаньға дейінгі орасан кеңістікте Одаққа мүше мемлекеттердің 180 миллионға жуық азаматтары бизнес жүргізуге, еркін сауда мен жұмыспен қамтылуға, коммуникацияларды пайдалануға, өңіраралық ынтымақтастық пен өзара гуманитарлық ықпалдастықты  кеңейтуге тең мүмкіндіктер алады. Берік экономикалық іргетас құру арқылы біз елдеріміз бен халықтарымыздың арасындағы достықты, тату көршілік пен сенімді нығайтамыз, – деді Қазақстан Президенті.

	Мемлекет басшысы қатысушы елдер бүгінде татулықтың, келісімнің, өзара пайда мен қолдаудың  ұзақмерзімді бағытын таңдағанына назар аударды. 

	– Экономикалық тұрғыдан ықпалдаса отырып, біз саяси егемендіктің, мәдени тәуелсіздіктің және халықтарымыздың тілдік бірегейлігінің мызғымас қағидаттарын нығайтамыз. Сонымен бірге, әлемдік нарықтардағы тұрақсыздық, санкциялық саясат, әлемнің жетекші державалары арасындағы сенімнің әлсіреуі, саяси ахуалдың ушығу қаупі Еуразиялық экономикалық одақтың қалыптасу үдерісіне ықпал ететін болады. Біз бұл сын-қатерлердің бәрін ескереміз, – деді Нұрсұлтан Назарбаев.

	Қазақстан Президенті еуразиялық экономикалық ықпалдастық идеясын жүзеге асыруға атсалысқандардың барлығына ризашылығын білдірді.

	– Біздің одақ құруға бастаған жолымыз екі онжылдықққа созылды. Ол менің 1994 жылы М.Ломоносов атындағы ММУ-де сөйлеген кезімде ұсынылған идеядан нақты іс жүзіндегі шешімге айналды. Әрбір еліміздің ұлттық мүдделелері, экономикалық мүмкіндіктері ескерілген барлық қажетті мемлекетаралық құжаттарды дайындау үшін орасан жұмыс атқарылды. Мұның ар жағында сарапшылардың, саясаткерлердің, депутаттардың, бизнес пен мемлекеттеріміздің жұртшылық өкілдерінің зор еңбегі тұр, – деді Мемлекет басшысы.

	Нұрсұлтан Назарбаев ЕАЭО қызметінің шарттарын жетілдіру жөніндегі жұмыстарды жалғастыру қажеттігін айтты.

	– Біз ықпалдастығымыз өзге мемлекеттер үшін экономикалық серіктестіктің тартымды үлгісіне айналып, ЕАЭО-қатысушылар саны ұлғаюы үшін бәрін жасауға тиіспіз. Біздің экономикалық одақ – әлемнің барлық ықпалдастық бірлестіктерімен, соның ішінде Еуропалық одақпен де өзара тиімді ынтымақтастық үшін ашық ұйым. Елдеріміздің барша азаматтарын Еуразиялық экономикалық одақтың құрылуымен құттықтаймын, - деді Қазақстан Президенті.




///
	 

	Хатта авторлар 106-шы Қазақ кавалерия дивизиясының ерлігі туралы әңгімелейтін Қазақстан Республикасы Президентінің Телерадиокешені «О чем молчал терновник...» атты деректі фильм түсіргені үшін зор алғыс білдірген.

	«Ұзақ жылдар бойы 106-шы Қазақ кавалерия дивизиясының тағдыры туралы ешқандай ақпарат болмады. Тек Тәуелсіздік жылдары, Қазақстан мен Украинадан шыққан іздестіру топтарының күш-жігері арқасында, әйтеуір қандайда бір мәліметтер пайда бола бастады. Осы дивизияның кавалеристері хабар-ошарсыз кеткендер болып саналып келген, ал олардың кейбіреуін тіпті сатқындар деп те атады. Президент Телерадиокешенінің 1942 жылы Харьков түбіндегі күші басым жаумен ұрыста қаза тапқан Қазақ дивизиясы жігіттерінің қайғылы тағдыры туралы фильм түсіргені мәні зор оқиға болды. Бұл біздің әкелеріміз бен аталарымыздың нағыз батыр болғандығын тағы да даусыз делелдейді», - делінген хатта.

	Хат авторларының пікірінше, деректі картинаның арқасында, айбынды Қазақ дивизиясы солдаттарының кіршіксіз абыройы қайта қалпына келтірілді, ал отандастарымыз сұрапыл соғыстағы тағы бір қайғылы жайт туралы шындықты білді.

	Хатта деректі фильмнің тарихи маңыздылығы атап өтілген, сондай-ақ, еліміз өсіп-өркендеп, жаңа биік жетістіктерге жете берсін деген игі тілек білдірілген.               
/// 
Мемлекет басшысының атына ғылыми-зерттеу мекемелерінің жұмысшыларынан, қоғамдық бірлестіктердің мүшелерінен, мәдениет өкілдерінен, сондай-ақ елдің түрлі өңірлеріндегі азаматтардан бастамаға және Қазақстанның тұрақтылық пен орнықты даму бағдарын сақтауға қолдау білдірген хат-хабарлар көптеп келіп жатыр.
А.Әшімов, Н.Ықтымбаев, С.Елубай, С.Нарымбетов және Р.Әбдірәшов сынды кинематография өнерінің бірқатар танымал қайраткерлері Нұрсұлтан Назарбаевтың Отанымыздың игілігі жолындағы қажырлы еңбегіне рақмет айтып, Президент сайлауын өткізуді зор ықыласпен және шынайы қолдайтындықтарын атап өткен.
«Бүгінде Қазақстанның кинематографиясы бұрын-соңды болмаған өрлеуге бет алғанын, қазақ киносының абыройы көз алдымызда асқақтап келе жатқанын бәрі көріп отыр. Бұл біздің еліміздің тұрақтылығының айқын көрсеткіші,  өйткені «зеңбіректер гүрсілдеп жатқанда, муза тұншығады». Суретші «тұрмыс тауқыметінің қою түтінінде» шығарма тудырып, ойлағанын жүзеге асыра алмайды. Сіз бізге шығармашылық туындылар жасауға мүмкіндік беріп отырсыз. Болашағымызды Сізбен бірге болу арқылы ғана көреміз», – делінген хатта.
Экономика институтының, «Ғылым ордасы» РМК, Білім және ғылым министрлігі Ғылым комитетінің Философия, саясаттану және дінтану институтының басшылары  инновациялық индустрияландыруды, инфрақұрылымдық дамуды елдің басты басымдылықтарының бірі ретінде жариялау ғалымдар үшін маңызды оқиға болғанына назар аударған.
«Отандық ғылымды жүйелі қолдауға бағытталған Сіздің саясатыңыз елеулі нәтиже берді. Ғылыми қызметкерлердің саны өсіп келеді. Біз Сіз ұсынған бағдарламалар мен стратегияны толығымен қолдаймыз және ғылыми-техникалық прогресс туын әрі қарай да абыроймен алып жүретінімізге сендіреміз. Кез келген міндеттер пен биік мақсаттарға біз Ұлт Көшбасшысымен бірге жете аламыз», – делінген хатта.
«Генералдар кеңесі» республикалық қоғамдық бірлестігі өзіне офицерлерден, сарбаздардан, әскери бөлімдерден және күш құрылымдарынан келіп жатқан хаттарда тұрақты дамуды, Отанымыздың биік беделін тікелей Жоғарғы Бас Қолбасшының есімімен байланыстыратындары атап өтілгенін хабарлайды.
«Біз сайлау өткен жағдайда азаматтардың Мемлекет басшысына сенімін, қолдауын және құрметін растайтын құжатқа еш күмәнсіз қол қоямыз», – деп жазады авторлар.
Студенттік спорт федерациясы біріктірген қазақстандық жоғары оқу орындарының барлық  спортшы студенттері Президент сайлауын өткізу елімізде спортты дамыту жөніндегі амбициялы жобаларды табысты жүзеге асырудың кепілі болып саналатын Қазақстан қоғамындағы тұрақтылықты сақтауға септігін тигізетінін атап өткен.
«Өз еліміздің патриоты және Сіздің саяси бағдарыңыздың жақтаушысы бола отырып, Сізге 2017 жылы Дүниежүзілік қысқы универсиаданы өткізу туралы идеяны жүзеге асырғаныңыз үшін алғыс айтамыз. Соның арқасында біз туған жерімізде өнер көрсету мүмкіндігіне ие болдық. Испанияның Гранада қаласында өткен Дүниежүзілік универсиадада жоғарғы үшінші орынды иеленген біздер өз Отанымызда бұл нәтижені жақсартуға тырысамыз. 2017 жылғы Дүниежүзілік қысқы универсиаданы табысты өткізу және 2022 жылы Қысқы Олимпиада ойындарын Алматыда өткізу құқығын иелену мүмкіндігін біз Сіздің атыңызбен ғана байланыстырамыз», - деп жазады студенттер.
 «Қазақстан мүгедектері ұйымдарының одағы» бірлестігі, «Жоғары білімі бар мүгедектердің «Намыс» қоғамдық бірлестігі» және «Мен өмірді сүйемін» қоғамдық қоры басшылары бүгінде республикада мүмкіндігі шектеулі адамдардың толыққанды өмір сүрулері үшін барлық жағдай жасалып жатқанын айтады.
«Елімізді дамыған 30 мемлекеттің қатарына қосу жөнінде биік мақсаттар мен міндеттер белгілей отырып, біз іргелі мүмкіндіктерге иеміз. Елімізде өмір сүру деңгейі ұдайы өсіп келеді. Мүмкіндігі шектеулі адамдардың кәсіпкерлердің қатарын толтыруы біз үшін дәстүрлі жайтқа айналған. Бұлар Сіздің қолдауыңыздың арқасында еліміз бен қоғамды дамытуға өз үлестерін қосуға мүмкіндік алған белсенді әрі мақсаткер азаматтар. Біз Сізге сенеміз, еліміздің болашағын Сізбен ғана байланыстырамыз», – делінген хатта.
Қызылорда облысының Азаматтық альянсы ел болашағы үшін маңызды сайлаудың қажеттігін атап өткен.
«Біз республикада қабылданып жатқан әлеуметтік-экономикалық шешімдерге әрдайым айрықша мән беріп келдік және сайлау өткен жағдайда оған барынша белсене қатысуға дайын екенімізді білдіреміз», – деп жазады авторлар.
Алматы облысының бірқатар этномәдени бірлестіктерінің басшылары республикамыз өркендеп, қоршаған ортаның жақсаруы үшін қажетті нәрсенің бәрі – адами және материалдық ресурстар, күш-қуат бар екенін атап өткен.
«Сіздің сындарлы саясатыңыздың арқасында біздің бәрімізді бүгін тәуелсіз Қазақстан үшін мақтаныш сезімі біріктіреді. Ұлт Көшбасшысымен бірге болу арқылы біздің еліміз бұдан да күшті бола түседі», – деп жазады авторлар.
Оңтүстік Қазақстан облысынан да хаттар көптеп келді. Мәселен, көпбалалы аналардың бір тобы елімізде мемлекет тарапынан ұдайы жасалып отырған қолдаудың арқасында балалардың саны жылдан жылға өсіп келе жатқанын айтқан. 
«Қазақстанның, татулық пен бірлік идеясын нығайта беретін балаларымыз бен немерелеріміздің болашағы үшін Сіз елімізді бұдан да жоғары биіктерге жеткізетініңізге сенімдіміз», – делінген хатта.
Осы өңірдегі жастардың өкілдері Мемлекет басшысының елді табысты дамытудағы рөлінің жоғары екеніне тоқталған.
«Сіз еңбек жолыңызды Қазақстан Магниткасында қарапайым жұмысшы болудан бастағаныңызды әрқайсымыз да білеміз. Сіздің өмір жолыңыз еңбекқорлықтың, мақсаткерліктің, қоғамға қызмет етуге деген талпыныстың, өз халқының игілігі үшін қажырлы еңбектің мысалы болып саналады. Сіздің жастарға қатысты қамқорлығыңыз бен қолдауыңыз еліміздің болашағымен тікелей байланысты», – деп жазады авторлар.
Мүмкіндігі шектеулі адамдардың бастамашыл тобының хатында Мемлекет басшысының жан-жақты қолдауы халықтың осы тобының өкілдеріне өмірдің барлық салаларына белсене қатысуға мүмкіндік беретіні айтылған.
«Біздің елімізде мүмкіндігі шектеулі адамдардың мансабын жалғастырып, кәсібінде табысқа жете алуы үшін бәрі жасалуда. Қоғамға пайдалы бола алатындығымыз үшін шексіз қуаныштымыз. Біз үшін Сіз халыққа, туған елге қылаусыз қызмет етудің жарқын мысалы боласыз. Барлық қазақстандықтардың шексіз сенімі мен сүйіспеншілігі Сіздің мызғымас беделіңіздің айғағы. Біз алдағы уақытта да Қазақстанды Сіздей адамның басқарғанын қалаймыз», – деп жазады авторлар.
Осы өңірден келген тағы бір хатта бірқатар этномәдени орталықтардың басшылары президенттік сайлау өткізу туралы бастаманы қуана қабыл алғандарын және татулық, бірлік, келісім мен тұрақтылық саясатын қолдауға дайын екендерін айтқан.
«Бүгінде біздің ел 130 халықтың тату тіршілігінің үлгісі болып отыр. Бұл – татулық, толеранттылық және келісім идеалдарының жақтаушысы ретіндегі Сіздің еңбегіңіз. Қазақстанның басты құндылығы, оның байлығы мен стратегиялық басымдылығы халықтың әралуандығы болып саналады. Бұл –баға жетпес адами капитал. Сіздің саясатыңыздың арқасында біз бірлікте өмір сүреміз, ал еліміз табысты мемлекетке айналып отыр. Өз болашағымызды біз Сізбен ғана байланыстырамыз.
Астана жастарының іскерлік кеңесінің мүшесі Ж.Амантай Қазақстан Президентінің басшылығымен еліміз барлық қиындықтарды еңсеріп, жаңа биіктерге шығатынына сенім білдірген.
«Сіздің сайлауға қатысуыңыз Қазақстан халқының игілігі үшін. бүкіл ел қарапайым халықтың өкілі ретінде менің пікіріммен келісетініне сенімдімін», – деп жазады автор.
Сонымен қатар, Алматы қаласының бір топ тұрғындары да өз қолдауларын білдіріп, Мемлекет басшысының көреген саясаты Қазақстанның барша халқының игілігі үшін жалғасатынына сенімді екендерін айтқан.
«Өтінеміз, лауазымыңызда ұзақ қызмет етіңіз. Біз Сізге бір ауыздан дауыс беруге дайынбыз», – деп жазады авторлар.
Қазақстан халқы Ассамблеясы Кеңесінің ел Президентінің сайлауын өткізу жөніндегі бастамасына байланысты Мемлекет басшысының атына келіп жатқан хаттардың  легі әлі жалғасуда.
 
/// 
Қазақстан Президенті өз сөзінде баршаны алдағы Тәуелсіздік күнімен құттықтады және марапатталушы азаматтар үшін бұл рәсімнің маңыздылығын айтты.
Тарихи өлшем тұрғысынан қысқа уақытта біз үлкен жолдан өттік, мемлекеттілікті нығайтып, экономиканы дамыттық, қазақстандықтардың жаңа буынын тәрбиеледік. Біз индустриялық-инновациялық бағдарламаны жүзеге асырып жатырмыз. Биыл үшінші ғарышкеріміз ғарышта болып келді. Қазақстан ДСҰ-ның мүшесіне айналды. Әлемдік экономикадағы қиындықтарға қарамастан, біз көп іс тындырдық. Бұл табыста бүкіл қазақстандықтардың жұмсаған күш-жігері бар. Наградалар мен атақтар – отандастарымыздың қажырлы еңбегі мен қызметін халықтың жоғары деңгейде бағалауының белгісі, – деді Мемлекет басшысы.
Нұрсұлтан Назарбаев мемлекеттік наградалармен атап өтілген азаматтардың жетістіктеріне тоқталды.
Атап айтқанда, «Қазақстанның Еңбек Ері» атағы ұзақ жылдар бойы өндіруші салада жұмыс істеген, өз кәсібінің үздік маманы ретінде зор құрметке ие болған Р.Әмреновке берілді.
Дәл осындай жоғары атаққа М. Искандиров та лайық деп танылды, оның бүкіл еңбек жолы фосфор өнеркәсібімен байланысты. Ол бұл салаға 30 жылдан астам өмірін арнаған.
Осы атақ аграрлық салада 40 жылдан аса жұмыс істеген және ұжымына жақсы қамқорлық жасайтын ілгерішіл шаруашылықты басқаратын Б.Князевке берілді.
«Отан» орденімен танымал әнші әрі композитор Е.Хасанғалиев атап өтілді, оның әндері халықтың рухын көтеріп, өскелең ұрпақты отаншылдыққа тәрбиелеп келеді.
«Парасат» орденімен Ш.Катсу марапатталды. Ол бірқатар мемлекеттік бағдарламаларды әзірлеу ісіне сарапшы ретінде елеулі үлес қосты, ал Назарбаев Университеті оның басшылығымен халықаралық деңгейдегі жоғары оқу орнына айналды.
II дәрежелі «Достық» орденіне этносаралық және конфессияаралық келісімді нығайту ісіне зор үлес қосқан этномәдени бірлестікті басқаратын Л.Кан лайық деп танылды.
Биыл бірінші рет «Еңбек Даңқы» ордені тапсырылып отыр. Оның үш дәрежесін иеленген лауреаттарға  «Қазақстанның Еңбек Ері» атағы беріледі. Бұл марапатқа алғаш ие болғандар қатарында Атырау қаласынан «Каспий Құбыр Консорциумы-К» АҚ операторы Е.Жұмағалиев, Қарағанды облысының Теміртау қаласынан «АрселорМиттал Теміртау» АҚ темір кесушісі М.Ибраев және Алматы облысынан «Алматы» асыл тұқымды зауыты» АӨК аға шопаны К.Сейтенбекова бар.
 «Қазақстанның еңбек сіңірген қайраткері» құрметті атағы С.Ақшолақовқа берілді. Оның еңбегі ғылымға, сондай-ақ еліміздегі нейрохирургия технологияларын ілгерілетуге қосылған үлес болып саналады. 
Қоғамдық қауіпсіздікті қамтамасыз ету ісінде Алматы қаласының ішкі істер департаментінің аға инспекторы Е.Абдрахимовтың ерлігі «Айбын» орденімен атап өтілді.
Мемлекет басшысы бүгін мемлекеттік наградалармен мәдениет, ғылым, білім, денсаулық сақтау саласының қайраткерлері, өндіріс пен бизнес саласының өкілдері, құқық қорғау органдарының қызметкерлері, әскери қызметшілер, спортшылар, соғыс және еңбек ардагерлері, мемлекеттік қызметшілер марапатталып жатқанын айтты.
Бүкіл ел бойынша марапатталушыларға менің атымнан ордендер мен медальдар тапсырылуда. Сіздердің әрқайсыңыздың Отанымыздың игілігі жолындағы жұмыста үлестеріңіз бен тәжірибелеріңіз бар. Әрқайсыңызды  Қазақстанның мақтанышы деп айтуға әбден болады. Осының бәріне еңбекпен жеттіңіздер. Біз еңбек адамына құрмет көрсетуге тиіспіз, сондықтан «Еңбек Даңқы» орденін алған адамдардың қызметін айрықша атап өткім келеді. Бұл – экономикалық қуатты еселеп жатқан еңбекшілер үшін үлгі болсын, соның негізінде барлық өзге салалар дамып жатыр», – деді Қазақстан Президенті.
Нұрсұлтан Назарбаев барлық марапатталушыларды алдағы мерекелермен құттықтап, мықты денсаулық пен табыс тіледі.
***
«Қазақстанның Еңбек Ері» атағы «Еуроазиаттық энергетикалық  корпорация» АҚ «Восточный» разрезінің механигі, Павлодар облысының Екібастұз қаласынан – Р.Әміреновке, «Қазфосфат» ЖШС бас директоры, Тараз қаласынан – М.Искандировке,  «Алтынсарино» ЖШС директоры, Қостанай облысының Қамысты ауданынан –, Б.Князевке берілді.
 «Отан» орденімен «Камышинское-2» ЖШС директоры, Шығыс Қазақстан облысының Шемонаиха ауданынан – В.Акулов, жазушы, Астана қаласынан –  Ә.Әшімов (Әкім Тарази),  сазгер, Алматы қаласынан – Е.Хасанғалиев марапатталды.
«Қазақстан Республикасының Тұңғыш Президенті – Елбасы Нұрсұлтан Назарбаев» орденіне Қызылорда облысының әкімі Қ.Көшербаев, Президент Әкімшілігінің Басшысы Н.Нығматулин лайық деп танылды.
ІІ дәрежелі «Барыс» орденімен Парламент Мәжілісінің төрағасы Қ.Жақыповтың, «Л.Гумилев атындағы Еуразия ұлттық университеті» РМК ректоры Е.Сыдықовтың еңбегі атап өтілді.
ІІІ дәрежелі «Барыс» орденімен Петропавл қаласындағы «Орта Азия электр-энергетика корпорациясы» АҚ директорлар кеңесінің төрағасы А.Клебанов, Астана қаласындағы «Қазақстан Республикасы Кәсіподақтар федерациясы» кәсіподақтар республикалық бірлестігінің төрағасы Ә.Құсайынов марапатталды.
«Парасат» орденіне Президенттің көмекшісі – Қауіпсіздік Кеңесінің хатшысы Н.Ермекбаев,  «Назарбаев Университеті» ДББҰ президенті Ш.Катсу, Жамбыл облысының әкімі К.Көкірекбаев, Ауыл шаруашылығы министрі А.Мамытбеков лайық деп танылды.
ІІ дәрежелі «Достық» орденімен Тараз қаласындағы «Корё» Жамбыл облысының корейлер ассоциациясы» ҚБ президенті Л,Канның еңбегі атап өтілді.
«Құрмет» орденімен Оңтүстік Қазақстан облысының Түркістан қаласындағы «Түркістан медицина колледжі» МКҚК директоры Ғ.Бимұрзаев, Ақмола облысының Шортанды ауданындағы «Жакен-1» ЖШС директоры А.Бренер, Жоғарғы Сот судьясы Ұ.Сүлейменова марапатталды.
ІІІ дәрежелі «Еңбек Даңқы» орденіне Атырау қаласындағы «Каспий Құбыр Консорциумы-К» АҚ «Теңіз» станциясының операторы Е.Жұмағалиев, Қарағанды облысының Теміртау қаласындағы «АрселорМиттал Теміртау» АҚ темір кесушісі М.Ибраев, Қостанай облысының Таран ауданындағы «Адлет-Т» ЖШС механизаторы Н.Капранчиков,  Солтүстік Қазақстан облысының Аққайың ауданындағы «Дайындық» ЖШС комбайнері А.Сағындықов, Алматы облысының Талғар ауданындағы «Алматы» асыл тұқымды зауыты» АӨК аға шопаны К.Сейтенбекова лайық деп танылды.
 «Қазақстанның еңбек сіңірген қайраткері» атағы «Ұлттық нейрохирургия орталығы» АҚ басқарма төрағасы С.Ақшолақовқа, Алматы қаласындағы «Ғ.Мүсірепов атындағы қазақ мемлекеттік академиялық балалар мен жасөспірімдер театры» РМҚК әртісі А.Иманбаеваға берілді.
І дәрежелі «Даңқ» орденімен Ұлттық қауіпсіздік комитеті төрағасының бірінші орынбасары В.Жұмақановтың, ІІ дәрежелі «Даңқ» орденімен Б.Ашқаровтың, «Сырбар» сыртқы барлау қызметінің директоры Ғ.Байжановтың қызметі атап өтілді.
ІІ дәрежелі «Айбын» орденімен Ішкі істер министрлігі Алматы қаласы Ішкі істер департаментінің жол-патрульдік полициясының аға инспекторы Е.Абдрахимов, Мемлекеттік күзет қызметінің департамент бастығы Р.Нұркин, Қорғаныс министрлігі 03534 әскери бөлімінің командирі С.Поплавский марапатталды.

///
	 

	Салтанатты шараны ашқан Нұрсұлтан Назарбаев Тәуелсіздік жылдары Қазақстан өз азаматтарының еңбегі арқасында мемлекет құру, экономиканы нығайту, әлеуметтік даму, елдегі достық пен тұрақтылықты сақтау ісінде зор табысқа жеткенін атап өтті.  

	– Жыл өткен сайын жетістіктеріміз еселеп артып келеді. Бұл да экономика, саясат және мәдениеттің барлық саласындағы еңбектің нәтижесі. Бүгін біз құрмет көрсетіп отырған жандардың бәрі кәсіпқойлығы арқасында өз ұжымдарында үлкен сый-құрметке және даусыз беделге ие болды. Мемлекеттік марапаттар олардың өлшеусіз үлестерін көрсетеді, – деді Қазақстан Президенті.

	Нұрсұлтан Назарбаев өз еңбегімен, табыстарымен көзге түскен азаматтарды мемлекеттің лайықты бағалап отырғанына тоқталды.

	– «Қазақстанның Еңбек Ері» атағы өз өнері арқылы елімізді дүние жүзіне танытып келе жатқан Айман Мұсақожаеваға берілді. Ол өнерді шебер меңгеріп қана қоймай, қайраткерлігімен де көзге түсті. Бүгінде өзі басқаратын Ұлттық өнер университетін еліміздің маңдай алды музыкалық оқу орнына айналдырды. Ол жаңа елордада консерватория ашу ісіне алғашқылардың бірі болып  үн қатты. «Әлем әртісі» атағына ие бола отырып, ол барлық халықаралық конкурстарға белсене қатысып келеді. Болашақта оны әсіресе өскелең ұрпақ тәрбиелеуге байланысты көп жұмыс күтіп тұр, – деді Мемлекет басшысы.

	Қазақстан Президенті «Отан» орденімен марапатталған Г.Прокоптың қырық жылдан астам уақыт аграрлық салада еңбек еткенін, оның отыз жылға жуығын бір ғана кәсіпорынға арнағанын айтты.

	– Үздік өндірістік көрсеткіштерімен қатар, ол басқаратын шаруашылық ауыл халқына әлеуметтік қолдау көрсету жағынан да үлгі етуге лайық, – деді Нұрсұлтан Назарбаев.

	Мемлекет басшысы II дәрежелі «Барыс» орденімен марапатталған Сейітхан Жошыбаев құрған кардиохирургия орталығы талай адамның өмірін сақтап қалғанын атап өтті.

	Өнердегі ерен еңбегі үшін А.Әшімов I дәрежелі «Достық» орденімен марапатталды

	– Асанәлі Әшімовтей тұлғаларды жас буынға ұлт зиялысы ретінде үлгі етуіміз керек, – деді  Мемлекет басшысы.

	Қазақстан Президенті «Құрмет» орденіне ие болған Ш.Умаров бірден төрт тілде білім беру ісіне негіз салған гимназияны отыз жылдан астам уақыттан бері басқарып келе жатқанын еске салды.

	Мемлекет басшысы наградалармен тек өз қызметтік міндеттерін адал атқарғандар ғана емес, күш-жігері мен денсаулығын аямастан одан да үлкен іс тындырған жандар марапатталып отырғанын айтты.

	– Өрт сөндіру бөлімшесінің командирі Рүстем Мусин отқа оранған үйден екі бірдей бүлдіршінді көтеріп алып шықты және тағы бір адамды құтқарып қалды. Оның жанқияр ісі «Ерлігі үшін» медалімен марапатталады, – деді Қазақстан Президенті.

	Нұрсұлтан Назарбаев мемлекеттік наградалармен түрлі қызмет саласының өкілдері марапатталғанын айтты. 

	– Бүгін жоғары наградалар ғалымдарға, мемлекет қайраткерлеріне, бизнес, қоғамдық ұйымдар өкілдеріне, мәдениет пен өнер, білім беру және денсаулық сақтау саласы қайраткерлеріне, өндірісшілерге, әскерилерге, құқық қорғау органдары қызметкерлеріне беріледі. Олардың әрқайсысының Қазақстанның игілігі жолындағы адал жұмыс тәжірибесі, шын мәнінде мақтан етуге тұратын еңбегі бар, – деді Мемлекет басшысы.

	Қазақстан Президенті бүгінде мемлекет отандық мәдениет мен өнерге жан-жақты қолдау көрсетіп отырғанына тоқталды.

	– Бұл саланың рөлі аса маңызды. Экономикада қиындық болған жылдары біз өнер мән мәдениетімізге іс жүзінде ешқандай көмек көрсете алған жоқпыз. Қазір жағдай өзгерді. Тұрмыс жақсарды, тиісінше халықтың рухани сұранысы да артты. Нағыз тұлғаны нақ осы әдебиет пен өнер тәрбиелейді. Көркем шығарма қазіргі қоғамда өмір сүретін жаңа адамды қалыптастырады, –деді Нұрсұлтан Назарбаев.

	Елбасы Мемлекеттік сыйлық Тәуелсіздігіміздің негізіне айналған ұлттық қозғалысқа арналған «Тар кезең» тарихи романы үшін жазушы Қ.Мұханбетқалиұлына берілгенін айтты.

	– Бұл сыйлық «Кешіріңдер келгенімді өмірге» өлеңдер жинағы үшін ақын Г.Салықбаеваға, «Реквием» вокалды-симфониялық шығармасы үшін композитор Балнұр Қыдырбекке беріледі. Мемлекеттік сыйлыққа  «Песня – душа моя» жеке концерті үшін әнші Пантелей Кесоглу лайық деп танылды. Сондай-ақ авторлар ұжымы – Асқар Мырзахметов, Бақытжан Әшірбаев, Насир Рустамов, Әмірхан Шүменов, Нұрлыжан Бөкебаев Қазақстан Республикасы Тәуелсіздігінің 20 жылдығына арналған Шымкенттегі тарихи-монументалдық саябақ кешені үшін осы сыйлықпен атап өтілді, – деді Қазақстан Президенті. 

	Соңында Нұрсұлтан Назарбаев барлық марапат иелерін құттықтай отырып, сыйлықтар мен наградалар атқарған қызметке, қазіргі нәтижелерге және болашақ жоспарларға деген мемлекеттің алғысының көрінісі болып саналатынын атап айтты.

	 

	***

	«Қазақстанның Еңбек Ері» атағы Қазақ ұлттық өнер университетінің ректоры А.Қ.Мұсақожаеваға берілді.

	«Отан» орденімен «Қазақстан Халық Банкі» АҚ директорлар кеңесінің төрағасы А.С.Павлов, Қарағанды облысының «Шахтерское» ЖШС директоры Г.Г.Прокоп, Қазақстан Республикасы Парламенті Сенатының төрағасы Қ.К.Тоқаев;

	І дәрежелі «Барыс» орденімен «Спорттық жекпе-жек және күш қолданылатын спорт түрлері конфедерациясы» ЗТБ төрағасы Т.А.Құлыбаев;

	ІІ дәрежелі «Барыс» орденімен – Маңғыстау облысының әкімі А.С.Айдарбаев, Қазақстан Республикасы Президентінің Іс басқарушысы А.А.Бисембаев, «Ғылыми-клиникалық кардиохирургия және трансплантология орталығы» ЖШС директоры С.Жошыбаев, Қазақстан Республикасы Парламенті Мәжілісінің депутаты Қ.С.Сұлтанов;        

	ІІІ дәрежелі «Барыс» орденімен Қазақстан Республикасы Білім және ғылым министрлігі Экономика институтының бас ғылыми қызметкері А.Қошанов, Әл-Фараби атындағы Қазақ ұлттық университетінің ректоры Ғ.Мұтанов;  

	«Парасат» орденімен «Нұр Отан» партиясы төрағасының бірінші орынбасары Б.Байбек, Алматы облысының әкімі А.Баталов, Қазақ ұлттық өнер университетінің профессоры, композитор К.Дүйсекеев, Л.Гумилев атындағы Еуразия ұлттық университетінің профессоры Б.Көмеков;

	І дәрежелі «Достық» орденімен М.Әуезов атындағы Қазақ мемлекеттік академиялық драма театрының көркемдік жетекшісі А.Әшімов;

	ІІ дәрежелі «Достық» орденімен Қазақстан теннис федерациясының президенті Б.Өтемұратов марапатталды.

	Бір топ азаматтардың еңбегі «Құрмет» орденімен атап өтілді, олардың қатарында «Қазақстан темір жолы» ҰК» АҚ Солтүстік Қазақстан облысындағы «Жаңа Есіл жол дистанциясы» филиалының жол шебері К.Ахметов, Ақмола облысы «Хлебороб» ЖШС бригадирі С.Әбдікарімов, Ақтөбе облысының әкімі А.Б.Мұхамбетов, Қ.Қуанышбаев атындағы Қазақ мемлекеттік академиялық музыка және драма театрының актері Р.Омарханова, А.Розыбақиев атындағы № 153 мектеп-гимназиясының директоры  Ш.Омаров, ҚР Жоғарғы сотының судьясы  К.Шаухаров бар.

	«Қазақстанның еңбек сіңірген қайраткері» атағымен ақын, «Простор» журналының бас редакторы В.Михайлов;

	І дәрежелі «Даңқ» орденімен Қазақстан Республикасының Ішкі істер министрі Қ.Қасымов, Қазақстан Республикасы Мемлекеттік қызмет істері және сыбайлас жемқорлыққа қарсы іс-кимыл агенттігінің төрағасы Қ.Қожамжаров;

	II дәрежелі «Даңқ» орденімен Қазақстан Республикасы Бас прокуратурасы Құқықтық статистика және арнайы есепке алу комитетінің төрайымы С.Айтпаева, Қазақстан Республикасы Қорғаныс министрлігі «Шығыс» өңірлік қолбасшылығы әскерлерінің қолбасшысы М.Бектанов марапатталды.

	Қазақстан Республикасы Мемлекеттік күзет қызметі бастығының орынбасары – Тұңғыш Президент – Елбасының қауіпсіздігі қызметінің бастығы А.Әшімбекұлы, Қазақстан Республикасы Ұлттық қауіпсіздік комитеті Шекара қызметі аралас авиациялық эскадрильясының командирі В.Лобачев ІІ дәрежелі «Айбын» орденін кеудесіне тақты.

	«Ерлігі үшін» медаліне Қазақстан Республикасы Ішкі істер министрлігі Төтенше жағдайлар комитеті Астана қаласы Төтенше жағдайлар департаменті № 1 өрт бөлімі бөлімшесінің командирі Р.Мусин;

	«Жауынгерлік ерлігі үшін» медаліне Қазақстан Республикасы Қорғаныс министрлігі 97617 әскери бөлімі байланыс торабының сержант-нұсқаушысы Р.Суханов ие болды.

	Әдебиет пен өнер саласындағы 2014 жылғы Қазақстан Республикасының Мемлекеттік сыйлығы жазушы Қ.Мұханбетқалиұлына «Тар кезең» тарихи романы үшін; ақын Г. Салықбаеваға «Кешіріңдер келгенімді өмірге» өлеңдер жинағы үшін;  әнші П.Кесоглуге «Песня – душа моя» жеке концерті үшін; композитор Б.Қыдырбекке «Реквием» вокалды-симфониялық шығармасы үшін, авторлар ұжымы – Асқар Исабекұлы Мырзахметовке, Бақытжан Құдайбергенұлы Әшірбаевқа, Насир Ачилович Рустамовқа, Әмірхан Бекжанұлы Шүменовке, Нұрлыжан Маратбекұлы Бөкебаевқа Қазақстан Республикасы Тәуелсіздігінің 20 жылдығына арналған тарихи-монументалдық саябақ кешені үшін берілді.

///Қасым-Жомарт Тоқаевқа елімізде сыбайлас жемқорлыққа қарсы күрес бойынша қабылданып жатқан шаралар жөнінде баяндалды. Атап айтқанда, алты айда 1 200 сыбайлас жемқорлыққа қатысты іс қозғалып, 750 лауазымды тұлғаның қылмысы әшкереленді.
Президентке қылмыстық істерді тергеу барысы және келтірілген шығынды өтеу шаралары жөнінде ақпарат берілді. Соның ішінде елден заңсыз жылыстатылған қаржы активтерін қайтару туралы да айтылды.
Олжас Бектеновтің хабарлауынша, аталған шаралар аясында халықаралық ынтымақтастықты кеңейту жұмыстары жалғасуда. Қазақстанның Еуропа кеңесінің сыбайлас жемқорлық үшін қылмыстық жауапкершілік жөніндегі конвенциясына қосылуы, жемқорлардың көлеңкелі табыстарын ашу ісіндегі тиімді әдістердің бірі болмақ.
Бұдан бөлек, Президенттің тапсырмасына сәйкес Агенттік «Атамекен» ұлттық кәсіпкерлер палатасымен бірлесіп, шенеуніктердің бизнеске заңсыз араласуын болдырмау жөніндегі қорғау тетіктері бойынша шаралар кешенін әзірледі.
Кездесу қорытындысы бойынша Мемлекет басшысы Сыбайлас жемқорлыққа қарсы қызметтің жұмысын күшейтуге қатысты бірқатар тапсырма берді.
///Қазақстан Президенті жанындағы Шетелдік инвесторлар кеңесінің 34-ші отырысының қарсаңында Мемлекет басшысы Chevron корпорациясының атқарушы вице-президенті Джеймс Джонсонмен, Exxon Mobil корпорациясының аға вице-президенті Нил Чапманмен, сондай-ақ Қазақстанның Канададағы құрметті консулдары – канадалық Cameco уран компаниясының президенті Тимоти Гитцельмен және Condor Petroleum компаниясының президенті Дон Стрюмен жеке-жеке кездесу өткізді.

Джеймс Джонсонмен әңгімелесу барысында Қасым-Жомарт Тоқаевқа корпорацияның елімізде атқарып жатқан жұмыстарының қазіргі нәтижелері мен алдағы кезеңге арналған жоспары туралы мәлімет берілді. Атап айтқанда, Теңіз кен орнын болашақта кеңейту жобасы бойынша құрылыс-монтаж жұмыстарын тезірек аяқтау мәселесі сөз болды.
Сонымен қатар Қарашығанақ кен орнының өндіріс қуатын арттыру мәселесі, Қазақстанда отандық өнімдерді қолдауға және қоршаған ортаны қорғауға бағытталған Chevron корпорациясының тікелей инвестиция салатын қорының қызметі талқыланды.

Нил Чапман Мемлекет басшысына Қашаған кен орнындағы газ өңдеу зауыты құрылысының барысы, Теңіз кен орнынан экспортталатын газ көлемін ішкі нарыққа қайта тасымалдау және балама бағыттар арқылы Қазақстан мұнайын жеткізу мүмкіндіктері жөнінде айтты. 

Тимоти Гитцельмен және Дон Стрюмен әңгімелесу кезінде Қазақстанда бірлескен инвестициялық жобалардың жүзеге асырылу барысы сөз болды. Атап айтқанда, Cameco компаниясының президенті Қасым-Жомарт Тоқаевқа еліміздегі уран компаниясының жұмысы мен алдағы жоспары жөнінде мәлімет берді. Condor Petroleum компаниясының президенті сұйытылған табиғи газ өндіретін модульді зауыттар салу жоспары жөнінде мәлімет берді. Сонымен қатар «Қазақстан – Канада» іскерлік кеңесінің жұмысы аясында Қазақстан мен Канада арасындағы ынтымақтастықты дамытудың перспективаларына назар аударылды.

 
///Әңгіме барысында Нұрсұлтан Назарбаев пен Владимир Путин екіжақты ынтымақтастықтың жағдайы мен перспективалары жөнінде пікір алмасты.
Мемлекеттер басшылары, сондай-ақ, Астанада өтетін Сириядағы ахуалды реттеу жөніндегі келіссөздерге дайындық барысын талқылады.
///Қазақстан Президенті халықтың тұрмыс сапасы мен әл-ауқатын арттыру мемлекеттің негізгі міндеті саналатынын айтты.
– Ең бастысы – әлеуметтік мәселелер, коммуналдық қызметке қатысты тарифтер, аса қажетті азық-түлік пен дәрі-дәрмек бағасы. Мұның бәрін сіздер айрықша бақылауда ұстауларыңыз керек, – деді Мемлекет басшысы.
Нұрсұлтан Назарбаев жылу беру маусымы аяқталғанға дейін тұрғын үй-коммуналдық шаруашылық нысандарының үздіксіз жұмыс істеуін қамтамасыз ету, сондай-ақ күннің жылынуына байланысты су тасқыны қаупінің алдын алу мәселелеріне арнайы тоқталды.
– Былтыр апатты жағдайлар көп болды, биыл оның қайталануына жол бермеу керек. Табиғаттың қауіп-қатерлеріне қарсы шұғыл әрекет етіп, алдын ала тиісті шаралар қабылдау қажет. Шығыс Қазақстан облысының Үржар ауданында 800-дей адам мен 280 автокөлік қар құрсауында қалып қойған. Біз адамдарды қауіпті жағдайда қалдырмауымыз керек. Төтенше жағдайлардың салдарын жою, оның алдын алуға қарағанда, бірнеше есе қымбатқа түседі, – деді Елбасы.
Сонымен қатар, Қазақстан Президенті азаматтардың арыздары мен өтініштерін өзара іс-қимылдың «кедергісіз» форматын қалыптастыру арқылы шұғыл қарастыру қажет екенін айтты.
Мемлекет басшысы еліміздегі оң өзгерістердің басты қозғаушы күші саналатын белсенді жастармен жұмыс жүргізу қажеттігіне назар аударды.
– Мен жақында жастармен кездестім. Өңірлеріңізде талапты жас азаматтар бар. Егер бір рет болса да олардың басын қосып, әңгімелессеңіздер, көптеген маңызды ұсыныстар естисіздер. Қоғамның осындай белсенді өкілдерін жұмысқа тартып, оларды өзгелерге үлгі ету керек, – деді Нұрсұлтан Назарбаев.
Елбасы өңірлердегі азаматтардың жеке қауіпсіздігі мен қоғамдық тәртіпті қамтамасыз ету ісіне облыстардың және республикалық маңызы бар қалалардың әкімдері жауап беретінін айтты.
– Біз құқық қорғау жүйесін реформалауға кірістік. Сіздерге полиция департаменттерінің бастықтарын тағайындап, қоғамдық тәртіпті сақтау және құқық бұзушылықтың алдын алу жөнінде міндеттер белгілеу құқығын бердік. Сіздер жергілікті жерлердегі тәртіп үшін солармен бірдей жауап бересіздер, – деді Қазақстан Президенті.
Мемлекет басшысы көктемгі дала жұмыстарын техникамен, тұқыммен, тыңайтқышпен және жанар-жағармаймен уақтылы қамтамасыз ету, сондай-ақ бірқатар ірі ауыл шаруашылығы тауарларын өндірушілердің қарызына қатысты мәселелерді шешу қажеттігіне арнайы тоқталды.
Соңында Нұрсұлтан Назарбаев Президент Әкімшілігіне бүгін жүктелген барлық міндеттердің іске асырылуын бақылауға алуды тапсырды.



///Кездесуге әмірліктердің әлемдік деңгейде жұмыс жүргізетін жетекші компанияларының басшылары қатысты.
Қазақстан Президенті Біріккен Араб Әмірліктері Қазақстанның Таяу Шығыс аумағындағы негізгі серіктесінің бірі екенін атап өтті. Нұрсұлтан Назарбаев тәуелсіздік алғалы бері елімізге Біріккен Араб Әмірліктерінен келген тікелей инвестиция көлемі 2 миллиард долларға жуықтағанын айтты.
– Қазақстанда әмірліктер капиталының қатысуымен 200-ге жуық бірлескен кәсіпорын жұмыс істейді. Олар ауыл шаруашылығы, металлургия және энергетика салаларын қамтиды. «Мубадала» мемлекеттік инвестициялық компаниясымен тығыз байланыс орнаған, – деді Мемлекет басшысы.
Қазақстан Президенті Астанада жалпы құны 1,6 млрд доллар болатын «Абу Даби Плаза» екі жақты ірі инвестициялық жобасы іске асырылып жатқанын ерекше атап өтті.
Сондай-ақ, Нұрсұлтан Назарбаев еліміздің экономиканы әртараптандыруға айрықша көңіл бөліп, озық 30 мемлекеттің қатарына қосылу міндетін алдына қойып отырғанына тоқталды.
– Осы мақсатқа жету үшін Қазақстанда бизнеске барынша жеңілдіктер қарастырылып, инвестиция тартуға қолайлы жағдай жасалуда, – деді Мемлекет басшысы.
Қазақстан Президенті республикамызда жүргізіліп жатқан бірқатар жүйелі шаралар мен институционалдық реформаларға тоқталып өтті.
– Тәуелсіздік жылдары еліміздің экономикасына жұмсалған шетелдік тікелей инвестиция 265 миллиард доллардан асады. Дүниежүзілік банктің «Бизнес жүргізу жеңілдігі» рейтингінде Қазақстан 35-ші орынға ие болды. Бүгінгі таңда 56 мемлекеттің азаматтары Қазақстанға визасыз келе алады. Олардың қатарында Біріккен Араб Әмірліктері де бар, –деді Нұрсұлтан Назарбаев.
Мемлекет басшысы индустрияландыру бағдарламасын жүзеге асыруға Біріккен Араб Әмірліктері компанияларын белсене қатысуға шақырып, еліміз жан-жақты инвестициялық қолдау көрсетуге дайын екенін жеткізді.
– Басымдығы бар салаларда инвестор корпоративтік табыс салығынан және жер салығынан 10 жылға, мүлік салығынан 8 жылға босатылады. Шетелдік кәсіпкерлерге қолдау көрсететін Шетелдік инвесторлар кеңесі 19 жылдан бері тиімді жұмыс атқарып келеді, – деді Қазақстан Президенті.
Бұдан бөлек, Нұрсұлтан Назарбаев Қазақстанда 10 арнайы экономикалық және 20 индустриялық аймақ жұмыс істейтінін айтты.
– Бізді Біріккен Араб Әмірліктерінің индустриялық аймақтар жұмысы жөніндегі тәжірибесі қызықтырады. Біз осындай аймақтарды әмірліктер компанияларының басқаруына беруге дайынбыз, – деді Мемлекет басшысы.
Қазақстан Президенті әмірліктердің бизнесмендеріне Қазақстанда қазір ірі мемлекеттік нысандарды жекешелендіру науқаны жүріп жатқанын, оның аясында жеті жүздей мемлекеттік кәсіпорын сатылымға шығарылғанын жеткізді.
– Бұл – тау-кен металлургиясы, мұнай өндіру, энергетика, көлік және байланыс саласындағы кәсіпорындардың, инфрақұрылым нысандарының акциялары. Біз әмірліктер компанияларының осы жекешелендіру ісіне атсалысуын біз құптаймыз, – деді Нұрсұлтан Назарбаев.
Мемлекет басшысы «Астана халықаралық қаржы орталығының қызметіне және Абу-Дабидегі саммитпен тақырыбы ортақ алдағы «ЭКСПО-2017» халықаралық көрмесіне тоқталып өтті.
– Қазақстанның елордасында биыл «Болашақтың энергиясы» тақырыбымен «ЭКСПО-2017» халықаралық көрмесі өтеді. Оған 110-нан астам мемлекет, 18 халықаралық ұйым және жаңартылатын энергетика саласындағы жетекші әлемдік компаниялар қатысады. Әмірліктер – араб мемлекеттері арасынан «Астана ЭКСПО-2017» көрмесіне қатысатынын ресми түрде растаған бірінші мемлекет, – деді Қазақстан Президенті.
Нұрсұлтан Назарбаев екі жақты келіссөздер аясында «Астана ЭКСПО – 2017» мен «Бюро ЭКСПО Дубай 2020» арасында ынтымақтастық туралы меморандумға қол қойылғанын атап өтіп, «жасыл» энергия немесе баламалы және жаңартылатын энергия саласы бойынша Біріккен Араб Әмірліктерімен арада табысты ынтымақтастық орнайды деп үміттенетінін жеткізді.
Соңында Мемлекет басшысы кездесуге қатысушылардың бәріне алғыс айтып, тараптар өзара тиімді ынтымақтастықтың жаңа мүмкіндіктері мен болашағын айқындай алатынына сенім білдірді.





///Мемлекет басшысына ұлттық мұнай-газ компаниясының 2019 жылғы жұмыстарының қорытындылары және алдағы кезеңге арналған даму жоспарлары жөнінде баяндалды.
Қасым-Жомарт Тоқаевқа «Қазмұнайгаз» ҰК акционерлік қоғамының қатысуымен жүзеге асырылып жатқан ірі инвестициялық жобалар, әлемнің көптеген еліне  коронавирус індетінің таралуына байланысты компанияның қабылдаған шаралары туралы мәлімет берілді. Сонымен қатар компанияда қызметкерлердің шетелдік іссапарларына шектеу қойылып, өндіріс орындары мен офистерде алдын алу шаралары қабылданған.
Мемлекет басшысы вирустың өндіріс үдерісіне және инвестициялық жобалардың жүзеге асырылуына кері әсерін азайту жөнінде шаралар қабылдауды тапсырды.  


///
	 

	 

	Үндеудің мәтінін мына жерден қараңыз.
/// 
Кездесу барысында Қазақстан мен Ресейдің жетекші жоғары оқу орындарының өзара ықпалдастығы мәселелері, сондай-ақ екі елдің білім беру саласындағы ынтымақтастығының перспективалы бағыттары талқыланды.
Мемлекет басшысы білім беру ісіндегі көшбасшылардың бірі болып саналатын білім ордасы біздің ел үшін де білікті мамандар даярлау ісіне елеулі үлес қосып отырғанын айтты. Мәселен, бүгінде университетте Қазақстаннан келген 500-ден аса студент оқып жатыр, бұл әлемнің 150 елі ішінде екінші орындағы көрсеткіш болып саналады.
В.Филиппов Нұрсұлтан Назарбаевқа елдеріміздің арасындағы гуманитарлық ынтымақтастықты дамытуға, сондай-ақ Қазақстан мен Ресей жоғары оқу орындары арасындағы толыққанды академиялық ықпалдастыққа қолайлы жағдай жасауға көңіл бөліп отырғаны үшін алғыс айтты. 


///Мемлекет басшысы елордаға сапармен келген Иран дипломатына ілтипат білдіріп, екі ел арасындағы байланыстардың достық сипатын атап өтті.
– Иран – Қазақстанның Таяу Шығыстағы маңызды серіктестерінің бірі. Заман қалай құбылса да, елдеріміз арасындағы жақсы қарым-қатынастар үзілген жоқ. Халықаралық ахуал өзара ынтымақтастығымыздың дамуына әсер етпеді. Біз бұл жағдайды жоғары бағалаймыз. Осы мүмкіндікті пайдалана отырып, Иран Президенті Хасан Руханиға жүрекжарды сәлемімді жолдаймын, – деді Қасым-Жомарт Тоқаев.

Өз кезегінде Мохаммад Джавад Зариф Қазақстан Президентінің қонақжайлық танытқанына алғыс айтып, Нұр-Сұлтан қаласына тағы да келуге қуанышты екенін атап өтті.
Сыртқы істер министрі Иран Президенті Хасан Руханидің сәлемі мен Наурыз мерекесіне байланысты құттықтауын жеткізді. Сондай-ақ Хасан Руханидің Қазақстан Президенті Қасым-Жомарт Тоқаевты өзіне ыңғайлы уақытта Иранға ресми сапармен келуге шақырғанын нақтылады.  
– Біз Сіздің еліңізбен арадағы ынтымақтастықтың дамуына зор мән береміз. Қазақстан өңірдегі жақын көршілеріміздің әрі достас мемлекеттеріміздің бірі, – деді Мохаммад Джавад Зариф.

Кездесу барысында тараптар екіжақты ынтымақтастықты талқылап, өңірлік және жаһандық күн тәртібіндегі өзекті мәселелер бойынша пікір алмасты.
///
	 

	Авторлар Елбасы саясатының арқасында еліміздің әлеуметтік-экономикалық ахуалы жылдан-жылға жақсарып келе жатқанын атап өткен.

	Одан әрі хатта: «Қазақстан бүгінде әлемдік аренада беделді, абыройы жоғары мемлекеттер қатарына қосылды. Халық тұрмысының жақсаруы, экономиканың нығаюы және халықаралық қауымдастықтың бізбен санасуы – осының нақты дәлелі. Бұл – қазақстандықтар үшін зор қуаныш», – делінген.

	Хат иелері Президент тапсырмасымен «Бейнеу-Бозой» халықаралық газ құбырының құрылысы жүргізілгеніне, мұның оңтүстік өңір тұрғындарының көгілдір отынға деген сұранысын толық шешетініне тоқталған.

	Сондай-ақ, зиялы қауым өкілдері хат соңында: «Бұл жоба – Тәуелсіздіктің және Сіздің басшылығыңыздың арқасында елдегі әлеуметтік мәселелердің кешенді, ауқымды шешіліп отырғанының тағы бір айғағы. Қазақстанды көркейтудегі ерен еңбегіңіз үшін оңтүстікқазақстандықтар атынан зор алғыс айтамыз», – дейді.

	Ұжымдық хатқа Социалистік Еңбек Ерлері Б.Шүкірбеков, Т.Ағабеков, жазушы М.Байғұт, Қазақстанның құрметті журналисі Б.Қонысбек, ОҚО ардагерлер кеңесінің төрағасы Ж.Мәуленқұлов, ОҚО кәсіподақтар кеңесінің төрағасы Д.Шерімқұлов, еңбек ардагері С.Барахова, т.б. қол қойған.
///
	 

	Өз хатында авторлар Мемлекет басшысына қазақстандықтардың тұрмыс деңгейін жақсарта түскен тиімді саясаты үшін алғыс білдірген.

	«Атап айтқанда, Сіздің идеяңыздың бірі – Астана қаласы Қазақстан Республикасының әкімшілік орталығына айналып қана қоймай, озық технологиялар, ғылым мен медицина орталығына да айналды. Біз бүкіл отбасымызбен Сіздің еңбегіңіздің куәсі болдық», – делінген хатта.

	Сондай-ақ, Тәжібаевтар отбасы хатта 2013 жылы шілдеде Астанадағы Ұлттық ғылыми кардиохирургиялық орталықта жүрек ауруы диагнозы қойылған Ардақ Сериеваға операция сәтті жасалғанын мәлімдеген. Бұл ауруды ең заманауи медициналық жабдықтарды қолдану және хирургтің араласуы арқылы ғана емдеуге болатын.

	Авторлар Орталық ұжымының, операция жасаған дәрігерлер Ю.Пя мен Д.Бикташеваның еңбегін ерекше атап өткен.

	«Орталықта болған бірнеше күн ішінде біз көптеген адамның қуанышты жүзін көрдік. Ұжым бір күнде бірнеше операция жасайды және оның бәрі де сәтті өтуде. Қазақстан Республикасының азаматтары үшін квота бойынша тегін емделу қарастырылғаны үшін Сізге тағы да алғыс айтамыз», – делінген хатта.

	Соңында Тәжібаевтар отбасы Мемлекет басшысына денсаулық және Қазақстан халқының игілігі жолындағы еңбегіне мол табыс тілеген.       
///Мемлекет басшысы террорлық акт салдарынан көптеген адамның қаза болғаны туралы хабарды зор күйзеліспен қабылдады.
«Қазақстан бейбітшілік пен қауіпсіздікке қарсы бағытталған бұл жантүршігерлік әрекетті қатаң айыптайды және терроризммен күресте жаһандық ынтымақтастықты кеңейтуді қолдайды», – делінген жеделхатта.
Нұрсұлтан Назарбаев Қазақстан халқының және жеке өзінің атынан қаза болғандардың отбасылары мен жақындарына, барша испан халқына, сондай-ақ Испания Королі VI Фелипеге көңіл айтып, зардап шеккендердің тезірек сауығып кетуіне тілектестік білдірді.
///Иран Ислам Республикасы, Тегеран қаласы
 
 
Қазақстан мен Иран президенттері шағын және кеңейтілген құрамдағы келіссөздерден кейін бұқаралық ақпарат құралдарының өкілдері үшін брифинг өткізді.
Мемлекет басшысы, ең алдымен, Иран Ислам Республикасына ресми сапармен келуге шақырған Президент Ибрахим Раиси мен дәстүрлі қонақжайлығын көрсетіп жатқан иран халқына шынайы ризашылығын білдірді.
– Иран – ежелгі өркениет ошағы. Сондай-ақ Қазақстанның ислам әлеміндегі маңызды серіктесінің бірі. Әйгілі Фирдоуси өзінің «Шахнамасында» Иран мен Тұранның Ұлы Жібек жолындағы  тағдырлас елдер екенін атап өткен. Қазақтың ұлы ақыны Абай Сағдидің, Жәми мен Румидің шығармаларын жақсы білген. Шығыс мәдениетіне терең бойлаған. Мұның бәрі байланысымыздың ғасырлар бойы жалғасып келе жатқанын көрсетеді. Біз осы ынтымақтастықты одан әрі дамыта түсуіміз керек. Біз – Каспий жағасындағы тату көршілерміз. Тарихымыз тамырлас, салт-дәстүріміз бен мәдениетіміз ұқсас. Ашаршылық жылдарында талай қандасымыз Иран жерін паналаған. Оларды құшақ жая қарсы алған иран жұртына алғысымыз шексіз. Оны ешқашан ұмытпаймыз, – деді Қазақстан Президенті.
Қасым-Жомарт Тоқаев қазір қарым-қатынасымыздың стратегиялық серіктестік рухында дамып келе жатқанына тоқталып, Президент Ибрахим Раисидің өзара ықпалдастықты жаңа деңгейге көтеруге зор үлес қосып отырғанын атап өтті.
– Мен екі елдің ынтымақтастығын жоғары бағалаймын. Ең бастысы, біз әрқашан бір-бірімізге тілеулеспіз. Қазақстан мен Иранның дипломатиялық қатынас орнатқанына биыл 30 жыл толды. Осы уақытта ынтымағымыз нығайып, достығымыз артты. Сауда-экономикалық және мәдени-гуманитарлық байланыстарымыз жандана түсті. Жаһандық және өңірлік құрылымдар аясындағы ықпалдастық қарқынды дамып келеді. Біз бүгін ауқымды келіссөз жүргіздік. Маңызды мәселелерді талқыладық, – деді Мемлекет басшысы.
Қазақстан Президенті елдеріміздің көлік-транзит әлеуетін толық пайдалануға екі жақ та мүдделі екенін атап өтіп, Оңтүстік пен Солтүстікті, Шығыс пен Батысты жалғайтын тасымал дәлізі маңызды рөл атқаратынын айтты.
– Бір апта бұрын Қазақстаннан шыққан жүк пойызын бүгін осында қарсы алдық. Енді ол Түркияға бет алады. Күрделі геосаяси ахуал кезінде бұл  айрықша маңызды. Біз транзит, ауыл шаруашылығы және өндіріс саласы бойынша келіссөз жүргіздік. Бұл қазақ-иран байланыстарын одан ары жандандыруға ықпал етеді. Қол жеткізген уағдаластықтар ықпалдастығымызды нығайта түседі, – деді Қасым-Жомарт Тоқаев.
Президенттің пікірінше, талқыланған барлық мәселе бойынша өзара түсіністік бар. Сонымен қатар біздің көзқарасымыздың бір, мүддеміздің ортақ екенін айтты. Мемлекеттер басшылары халықаралық және өңірлік мәселелер жөнінде пікір алмасып, халықаралық ұйымдар аясындағы ықпалдастықты нығайтуға уағдаласты. Қазақстан мен Иран өңірде бейбітшілік пен тұрақтылықты қамтамасыз етуге баса мән береді.
Қасым-Жомарт Тоқаев сауда-экономикалық, инвестициялық ынтымақтастықты екіжақты қарым-қатынастың басым бағытының бірі ретінде бағалады. Алайда, геосаяси ахуал және экономикалық шектеулер әлеуетімізді толық пайдалануға мүмкіндік бермей отырғанына тоқталды.
– Дегенмен, өзара алыс-беріс биылғы бірінші тоқсанда 50 пайызға артты. Ендігі мақсат – тауар айналымының қарқынын еселей түсу. Оған қолайлы жағдай жасау керек. Иран компаниялары Қазақстанның ауыл шаруашылығы саласында табысты жұмыс істеп жатыр. Олар өнімдерін шет мемлекеттерге де шығарып жүр. Бірлескен үкіметаралық комиссия екіжақты экономикалық байланысты нығайтуға зор септігін тигізері анық. Біз бірлескен сауда палаталарын құруды жоспарлап отырмыз. Қазақстан Иран елінің азаматтары үшін 14 күндік визасыз режим енгізді, – деді Президент.
Келіссөздер кезінде мәдени-гуманитарлық байланысты нығайтуға баса мән берілгені, бүгінгі уағдаластықтар соның айқын көрінісі екені айтылды.
– Менің бүгінгі сапарым екі ел арасындағы қатынасқа тың серпін береді деп ойлаймын. Қазақстан барлық міндеттемесін толық орындап, маңызды жобаларды бірлесе іске асыруға дайын. Осы орайда, біздің елде жоғары деңгейдегі кездесу өткізу қажет деп санаймын. Сондықтан Ибрахим Раиси мырзаны Қазақстанға мемлекеттік сапармен келуге шақырдым. Біз бір-бірімізге әрдайым қолдау көрсетіп, табысқа бірге жетеміз деп сенемін. Екі елдің достығы мәңгі болсын! – деп сөзін аяқтады Қасым-Жомарт Тоқаев.
Өз кезегінде Иран Ислам Республикасының Президенті дипломатиялық достық орнағанына 30 жыл болғанымен, екі ел мүмкіндіктерін толық пайдалана алмай отырғанын жеткізді.
– Қазақстан Президентінің бүгінгі ресми сапары аясында жүргізілген келіссөздер мен қол қойылған құжаттар екі ел үшін жаңа мүмкіндіктерге жол ашатынына сенемін. Біз өзара тауар айналымын 3 миллиард долларға дейін жеткізуіміз керек. Біздің оған әлеуетіміз жетеді. Әсіресе, ауыл шаруашылығы, көлік-транзит салаларындағы мүмкіндіктеріміз мол. Сондықтан бүгінгі келіссөздердің нәтижесі елдеріміз арасындағы тығыз ынтымақтастықтың берік іргетасы болып қаланатынына сенімдімін, – деді Ибрахим Раиси.
 
///
	 

	Мемлекет басшысы «Қазақстан Республикасының кейбір заңнамалық актілеріне қылмыстық жолмен алынған табыстарды (кірістерді) легализациялауға және терроризмді қаржыландыруға қарсы іс-қимыл мәселелері бойынша өзгерістер мен толықтырулар енгізу туралы» Қазақстан Республикасының заңына қол қойды. Заң қылмыстық жолмен алынған табыстарды легализациялауға және терроризмді қаржыландыруға қарсы әрекет ету жүйесін жетілдіруге бағытталған.

	Заң мәтіні баспасөзде жарияланады.

	***

	Мемлекет басшысы «Қазақстан Республикасының кейбір заңнамалық актілеріне «Инновациялық технологиялар паркі» инновациялық кластері мәселелері бойынша өзгерістер мен толықтырулар енгізу туралы» Қазақстан Республикасының заңына қол қойды. Заң қолданыстағы құқықты «Инновациялық технологиялар паркі» инновациялық кластері туралы» Заңға сәйкестендіруге бағытталған.

	Заң мәтіні баспасөзде жарияланады.
///Қырғызстанның Премьер-Министрі кездесуге мүмкіндік тудырғаны үшін Нұрсұлтан Назарбаевқа алғыс білдіріп, «ЭКСПО-2017» халықаралық көрмесінің табысты өтіп жатуына орай құттықтады.
– Сізге Қырғыз Республикасына көрсеткен қолдауыңыз үшін алғыс айтамын. Біз Сіздің және ел Үкіметінің деңгейінде бауырлас Қазақстанның қолдауын әрдайым сезініп келеміз, – деді С.Жээнбеков.
Қазақстан Президенті мемлекеттер басшыларының өзара қарым-қатынасы емес, халықтарымыздың тарихи жақындығы мен олардың бір-біріне деген сенімі екі ел арасындағы ынтымақтастық негізін құрайтынын атап өтті.
– Біз – көршілес әрі бауырлас халықпыз. Мен әрдайым Қырғызстан болашағының жарқын болуы үшін мүмкіндігінше қажетті қолдау көрсететін боламын. Экономикалық тұрғыдан даму үшін саяси тұрақтылықтың болуы маңызды. Біз әрдайым қырғыз халқымен біргеміз. Қырғызстанда президент сайлауы болғалы жатыр. Қырғыз халқы сайлаған Президентпен бірге жұмыс істейтін боламыз, – деді Мемлекет басшысы.


///
	 

	Қазақстан мен Ресей Президенттері Украинаның оңтүстік шығысындағы ахуалды және осы елдегі дағдарыстан шығудың ықтимал жолдарын талқылады. 
///Кездесуде Еуразиялық экономикалық одақтың стратегиялық даму мәселелері және Қазақстан Республикасының ұйымға биылғы төрағалығы кезіндегі басым бағыттары талқыланды.
Қасым-Жомарт Тоқаев Еуразиялық экономикалық одақ туралы шарттың толыққанды жүзеге асырылуының маңыздылығын атап өтті. 

Әңгімелесу барысында өзара саудадағы кедергілерді жоюға және Одақ шеңберінде өндірістік кооперацияны дамытуға ерекше назар аударылды. Еуразиялық экономикалық одақтың цифрлық күн тәртібін іске асырудың, өнеркәсіпте, ауыл шаруашылығында және кедендік реттеуде цифрлық технологияларды енгізуді жеделдетудің маңыздылығы атап өтілді. Сондай-ақ комиссия жұмысының тиімділігін арттыру бойынша ұсыныстар қарастырылды.
Тараптар Еуразиялық экономикалық одақтың үшінші елдермен және халықаралық ұйымдармен (Еурокомиссиямен, Дүниежүзілік сауда ұйымымен, Оңтүстік-Шығыс Азия мемлекеттері қауымдастығымен және т.б.) сауда-экономикалық қатынастарды жолға қою қажеттігін атап өтті.
Өз кезегінде Михаил Мясникович Комиссияның биылғы жұмыстары мен басымдықтары және 2025 жылға дейінгі стратегиялық даму жоспарын жүзеге асыру жайында айтты. Сонымен қатар ол Президент Қасым-Жомарт Тоқаевтың жуырдағы үндеуінде айтылған Қазақстан төрағалығының басым бағыттарын орындау жөніндегі Комиссияның жоспарымен бөлісті.

ЕЭК алқасының төрағасы Қазақстан Президенті айтқан нақты ұсыныстар мен бастамаларды қолдады. Михаил Мясниковичтің айтуынша, Еуразиялық экономикалық одақтың жұмысы бизнес қоғамдастық арасындағы ықпалдастықты жандандыруға, қосымша құн қалыптастырып, жаңа жұмыс орындарын ашып отырған кәсіпорындарды қолдауға бағытталады. Бұдан бөлек жас кәсіпкерлерді демеуге де басымдық беріледі.
Кездесу қорытындысы бойынша 2021 жылдың мамыр айында Қазақстанда Жоғары кеңестің кезекті отырысын өткізу жөнінде шешім қабылданды. Аталған жиын аясында Еуразиялық іскерлік форумын өткізу жоспарланып отыр.
///Кездесуде Мемлекет басшысына партияның биылғы ақпан айының соңында өтетін XVIII съезіне дайындық барысы туралы баяндалды.
Сонымен қатар, Қазақстан Президентіне партияның 2018 жылы атқарған жұмысының қорытындылары туралы есеп берілді.
Кездесу соңында Нұрсұлтан Назарбаев партияның 2030 жылға дейінгі бағдарламасын әзірлеуді тапсырды.

///
	 

	Әңгіме барысында мемлекет басшылары Қазақстан мен Ресей ынтымақтастығының негізгі бағыттары мен әрі қарайғы даму мәселелерін талқылады.

	Сонымен қатар, Нұрсұлтан Назарбаев пен Владимир Путин Украинада қалыптасқан дағдарыстық ахуалды реттеуге байланысты пікір алмасты.
///Президент Қасым-Жомарт Тоқаев танымал қоғам қайраткері, эколог, экономика ғылымдарының докторы Салтанат Темірқұлқызы Рахымбекованың дүниеден өтуіне байланысты оның жұбайы, «Ұлттық аграрлық ғылыми-білім беру орталығы» коммерциялық емес акционерлік қоғамының басқарма төрағасы Төлеутай Рахымбековке және отбасы мен жақындарына көңіл айтып, жеделхат жолдады.
«Салтанат Темірқұлқызы әр жылдары қоршаған ортаны қорғау, тұрғын үй-коммуналдық шаруашылығы саласын жетілдіру, сондай-ақ, «Жасыл» экономиканы дамыту бағытында көп іс атқарды. Қазақстанның кәсіпкер әйелдері одағының тең төрайымы, Қазақстан Азаматтық альянсының президенті болып, еліміздегі саяси-қоғамдық жұмыстарға белсенді атсалысты. Марқұмның жаны жәннатта, иманы саламат болсын», – делінген жеделхатта.
/// 
Қазақстан Республикасының мемлекеттік наградаларымен наградтау туралы
 
ҚАУЛЫ ЕТЕМІН:
 
1. Қазақстан Республикасын экономикалық дамытудағы және өндірістік қызметтегі аса үздік жетістіктері үшін:
 
жоғары дәрежелі ерекшелік белгісі - «Қазақстанның Еңбек Ері»
атағы беріліп, айрықша ерекшелік белгісі –  Алтын жұлдыз бен «Отан» ордені тапсырылсын
 
Әміренов Рышат Бабайұлы
 
-
«Еуроазиаттық энергетикалық  корпорациясы» АҚ «Восточный» разрезінің механигі, Павлодар облысының Екібастұз қаласы
 
 
Искандиров Мұқаш Зұлқарнайұлы
 
-
 
«Қазфосфат» ЖШС бас директоры, Тараз қаласы
 
Князев Борис Павлович
-
«Алтынсарино» ЖШС директоры, Қостанай облысының Қамысты ауданы.
 
        2. Осы Жарлық қол қойылған күнінен бастап қолданысқа енгізіледі.
 
Қазақстан Республикасының   
                Президенті                                                     Н.Назарбаев
 
 
Астана, Ақорда, 2015 жылғы 3 желтоқсан
                 № 124
///
	 

	Кездесу барысында мемлекет басшылары алдағы Төртінші саммиттің күн тәртібіндегі негізгі мәселелерді талқылады, сондай-ақ халықаралық және өңірлік құрылымдар аясындағы көпжақты ынтымақтастықтың басты бағыттары жөнінде пікір алмасты.



///
	 

	12 маусымда Қазақстан Республикасы Президенті жанындағы Шетелдік инвесторлар кеңесінің кезекті отырысы өтеді.

	Сол күні Қазақстанға ресми сапармен келетін Италия Премьер-Министрі Маттео Ренцидің Мемлекет басшысымен кездесуі күтіледі.

	19 маусымда Президент Н.Назарбаев пен Қазақстанға мемлекеттік сапармен келетін Корея Республикасының Президенті Пак Кын Хенің екіжақты кездесуін өткізу жоспарланған.
///Қырғызстанның Премьер-Министрі кездесуге мүмкіндік тудырғаны үшін Нұрсұлтан Назарбаевқа алғыс білдіріп, «ЭКСПО-2017» халықаралық көрмесінің табысты өтіп жатуына орай құттықтады.
– Сізге Қырғыз Республикасына көрсеткен қолдауыңыз үшін алғыс айтамын. Біз Сіздің және ел Үкіметінің деңгейінде бауырлас Қазақстанның қолдауын әрдайым сезініп келеміз, – деді С.Жээнбеков.
Қазақстан Президенті мемлекеттер басшыларының өзара қарым-қатынасы емес, халықтарымыздың тарихи жақындығы мен олардың бір-біріне деген сенімі екі ел арасындағы ынтымақтастық негізін құрайтынын атап өтті.
– Біз – көршілес әрі бауырлас халықпыз. Мен әрдайым Қырғызстан болашағының жарқын болуы үшін мүмкіндігінше қажетті қолдау көрсететін боламын. Экономикалық тұрғыдан даму үшін саяси тұрақтылықтың болуы маңызды. Біз әрдайым қырғыз халқымен біргеміз. Қырғызстанда президент сайлауы болғалы жатыр. Қырғыз халқы сайлаған Президентпен бірге жұмыс істейтін боламыз, – деді Мемлекет басшысы.


/// 
Еліміздің Тәуелсіздік күні қарсаңында Қазақстан Республикасы Президентінің Жарлығымен елдің әлеуметтік-экономикалық және мәдени дамуына, халықтар арасындағы достық пен ынтымақтастықты нығайтуға қосқан елеулі үлесі және белсенді қоғамдық қызметі үшін азаматтардың үлкен бір тобы мемлекеттік наградалармен марапатталды. Олардың қатарында мәдениет, ғылым, білім беру, денсаулық сақтау салаларының көрнекті қайраткерлері, өндіріс, бизнес саласының өкілдері, құқық қорғау органдарының қызметкерлері, әскери қызметшілер, спортшылар, соғыс және еңбек ардагерлері бар.                                                                                    
«Қазақстанның Еңбек Ері» атағы Қазақстан Республикасын экономикалық дамытудағы және  өндірістік қызметтегі аса үздік жетістіктері  үшін «Еуроазиаттық энергетикалық  корпорациясы» АҚ «Восточный» разрезінің механигі Р.Б.Әміреновке, Тараз қаласының «Қазфосфат» ЖШС бас директоры М.З.Искандировке, Қостанай облысының «Алтынсарино» ЖШС директоры Б.П.Князевқа берілді.
«Отан» орденімен Шығыс Қазақстан облысының «Камышинское-2» ЖШС директоры В.И.Акулов, жазушы Ә.Ө.Әшімов және сазгер Е.Ө.Хасанғалиев, «Қазақстан Республикасының Тұңғыш Президенті - Елбасы  Нұрсұлтан Назарбаев» орденімен Президент Әкімшілігінің Басшысы Н.З.Нығматулин және Қызылорда облысының әкімі Қ.Е.Көшербаев, І дәрежелі «Барыс» орденімен - Парламент Сенатының депутаты М.Қ.Алтынбаев, ІІ дәрежелі «Барыс» орденімен - Парламент Мәжілісінің депутаты А.Т.Перуашев, «Л.Гумилев атындағы Еуразия ұлттық университеті» РМК ректоры Е.Б.Сыдықов, ІІІ дәрежелі «Барыс» орденімен - «Қазақ ұлттық өнер университеті» РММ профессоры Ш.Қ.Абилов, «Қ.Жұбанов атындағы Ақтөбе өңірлік мемлекеттік университеті» РММ профессоры А.А.Айталы, Қызылорда облысының «Жаңажол» ЖШС директоры Қ.Әбішев, «Орта Азия электро-энергетикалық корпорациясы» АҚ директорлар кеңесінің төрағасы А.Я.Клебанов, «Қазақстан Республикасы Кәсіподақтар федерациясы» кәсіподақтар республикалық бірлестігінің төрағасы Ә.Қ.Құсайынов, Шығыс Қазақстан облысының «Агрофирма «Приречное» ЖШС директоры М.Тұмабаев және басқалар марапатталды.               
Бір топ белгілі ғалымдар мен мәдениет, білім қайраткерлері, өндірістік сала  өкілдерінің еңбегі «Парасат»  орденімен атап өтілді, олардың арасында әнші Н.М.Абдуллин, «Ғ.Мүсірепов атындағы Қазақ мемлекеттік академиялық балалар мен жасөспірімдер театры» РМҚК әртісі Л.Т.Кәден, «Назарбаев Университеті» ДББҰ президенті Катсу Шигео, академик Ө.Қ.Мәдиев, Оңтүстік Қазақстан облыстық Ардагерлер кеңесінің төрағасы Ж.Мәуленқұлов, «М.Әуезов атындағы Қазақ мемлекеттік академиялық драма театры» РМҚК әртісі Р.Ә.Машурова, Алматы облысының «Хильниченко және К» КС төрағасы В.П.Хильниченко, продюсер Қ.К.Шалабаев, «Ақмола вагон жөндеу зауыты» АҚ бас директоры З.Р.Шибкенов бар.
ІІ дәрежелі «Достық» орденіне «Қазақстан театр қайраткерлері одағы» РҚБ төралқасының төрағасы Т.Қ.Жаманқұлов, «Корё» Жамбыл облысының корейлер қауымдастығы» ҚБ президенті Л.А.Кан, «Қазақстандық дүнгендер қоғамдастығы» ҚБ басқарма мүшесі Ш.Х.Хахазов және басқалар ие болды.
«Құрмет» орденімен марапатталғандар қатарында Алматы облысының «Қапшағайауырқұрылыс» АҚ бас директоры М.Айсауытов, «Әл-Фараби атындағы Қазақ ұлттық университеті» РМК кафедра меңгерушісі Ю.В.Архипов, «Қазақстан Республикасы Ұлттық Банкінің Қазақстан теңге сарайы» РМК ойма шебері Е.Т.Ахметов, Оңтүстік Қазақстан облысы «Бірінші мамыр» жалпы орта мектебі» КММ директоры П.Аюбаев, «Қазақ ғылыми-зерттеу мәдениет институты» ЖШС аға ғылыми қызметкері А.Н.Гарькавец, «Әлеуметтік әріптестік орталығы» КҚ бас директоры Н.К.Ерімбетов, «Маңғыстау облысы бойынша іскер әйелдер қауымдастығы» ҚБ төрайымы С.Б.Жақаева, Ақмола облысы «Ізбасаров және К» ЖШС директоры Б.Қ.Ізбасаров, «Атырау бекіре балық өсіру зауыты» РМҚК техник-балық өсірушісі Г.С.Ихсан, «Б.Римова атындағы Талдықорған драма театры» МКҚК әртісі А.Н.Кенжебекова, ақын Ө.Н.Күмісбаев, «Қазақстан ұйғырларының республикалық этномәдени орталығы» ҚБ төрағасы Ш.У.Нурумов, Алматы қаласы «Белорус мәдени орталығы» РҚБ төрағасы Л.Н.Питаленко, Астана қаласы «Оңтүстік» ақпарат-логистика орталығы» - «Қазпошта» АҚ филиалының жолсерік-электр жөндеушісі С.П.Русанов, «Кардиология және ішкі аурулар ғылыми-зерттеулер институты» РМК бас консультанты А.Ж.Рысмендиев, «Ж.Елебеков атындағы Республикалық эстрадалық-цирк колледжі» РМҚК директоры Ж.Сейдуллаұлы, «Простор» журналының редакторы Л.К.Шашкова бар.
«Еңбек Даңқы»  орденінің алғашқы иегерлері болып өнеркәсіп, транспорт, құрылыс, ауыл шаруашылығы және басқа материалдық өндіріс салаларының 52 жұмысшысы мен еңбеккері атанды.
«Қазақстанның еңбек сіңірген қайраткері» құрметті атағы ғылым, мә­дениет  және әлеуметтік са­ланың 50 көрнекті өкіліне берілді. Қазақстан Республикасының Құрмет грамотасымен 326 адам наградталды.
Әскери және қызметтік бор­ы­шын үлгілі атқарғаны, заңдылық пен құқықтық тәртіпті қамтамасыз етуде, елдің ұлттық қауіпсіздігі мен қорғаныс қабілетін нығайту кезінде көрсеткен ерлігі мен қажырлылығы үшін әскери қызметшілер, құқық қорғау органдары өкілдерінің бір тобы І және ІІ дәрежелі «Даңқ» орденімен, І, ІІ және ІІІ дәрежелі «Айбын» ордендерімен, «Ерлігі үшін» және «Жауынгерлік ер­лігі үшін» медальдарымен марапатталды.
Наградталғандардың  тізімі жергілікті баспасөзде жарияланады.
///
	 

	Серік Сақбалдыұлы Әбденов Қазақстан Республикасының Еңбек және халықты әлеуметтік қорғау министрі болып тағайындалсын.

	 

	 

	Қазақстан Республикасының

	               Президенті                                                                                                                             Н.Назарбаев
///Кездесуде Қазақстан Президентінің былтырғы желтоқсан айында Түркістан қаласын дамыту мәселелері жөніндегі кеңесте берген тапсырмаларының орындалуы туралы есеп берілді.
Облыс әкімі Елбасыға негізгі әлеуметтік маңызы бар нысандардың, соның ішінде облыс әкімдігі, басқармалар мен аумақтық департаменттер ғимараттарының, сондай-ақ 1 200 мың шаршы метрді қамтитын тұрғын үй құрылысының барысы туралы баяндады.
Нұрсұлтан Назарбаев Түркістан қаласының іскерлік орталығын салудың және абаттандырудың қазіргі қарқынын сақтау қажет екенін айтып, бірқатар нақты тапсырма берді.

///Қасым-Жомарт Тоқаев Владимир Путинді туған күнімен құттықтап, Ресей халқының игілігі жолындағы оның аса жауапты мемлекеттік қызметіне табыс тіледі.
Қазақстан Президенті Ресей көшбасшысының тату көршілік, стратегиялық серіктестік және одақтастық рухында тұрақты дамып келе жатқан екіжақты қатынастарды нығайтуға қосқан үлесін жоғары бағалады.
Қасым-Жомарт Тоқаевтың пікірінше, Владимир Путиннің күш-жігерінің арқасында Ресей әлемдік деңгейдегі беделді державаға айналды. Бүгінде Ресейсіз халықаралық маңызды мәселелерге қатысты ешқандай шешім қабылданбайды.
Тараптар 30 қыркүйекте өткен Қазақстан мен Ресей арасындағы Өңіраралық ынтымақтастық форумының қорытындысына оң баға берді. 
Мемлекеттер басшылары екіжақты ынтымақтастық мәселелері мен халықаралық проблемалар бойынша белсенді саяси диалогтарды жалғастыруға келісті.
///
	 

	Мұнда Қазақстан Президентіне облыстағы құрылыс саласының дамуы мен «Қолжетімді баспана-2020» мемлекеттік бағдарламасының жүзеге асу барысы туралы баяндалды. Сондай-ақ, Мемлекет басшысына 12 тұрғын үй алабы, 5 шағын аудан салу қарастырылып отырған, жалпы алаңы 206 гектар Оңтүстік-батыс тұрғын үй ауданының нақтылы жоспарының жобасы таныстырылды.

	Нысанды аралау барысында Нұрсұлтан Назарбаев мердігер құрылыс компанияларының басшыларымен және құрылысшылармен әңгімелесті.

	«Қолжетімді баспана-2020» бағдарламасы аясында жалпы алаңы 316,7 мың шаршы метр 121 үйдің құрылысы жоспарлануда. Ол 6037 отбасын баспанамен қамтуға мүмкіндік береді. Жаңа тұрғын үй алабының аумағында әлеуметтік-мәдени мақсаттағы нысандар – 9 балабақша, 5 мектеп, Оқушылар сарайы, Жастар үйі, ХҚКО, емхана салу көзделіп отыр.  


///Қатар Мемлекеті, Доха қаласы
 
Қасым-Жомарт Тоқаев «In Conversation with President Tokayev» атты арнайы панельдік сессияға қатысты. Жиынға «Bloomberg Television» жүргізушісі Манус Крэнни модераторлық жасады.
Сұрақ-жауап форматында өткен ашық талқылау барысында Қазақстан Президенті халықаралық саясаттағы сын-қатерлер бойынша, әсіресе Еуропада болып жатқан геосаяси текетірестер аясында Ресей-Украина қақтығыстары төңірегіндегі оқиғаларға қатысты бірқатар сұраққа жауап берді.

Ресей-Украина қақтығысын бейбіт жолмен шешу жолдарына қатысты сұраққа жауап берген Қазақстан Президенті келіссөздерді жалғастыра берудің маңызды екенін атап өтті. Қасым-Жомарт Тоқаевтың пікірінше, бұл қақтығысты шешуге тараптардың ерік-жігері қажет. Сонымен қатар Мемлекет басшысы халықаралық қауымдастықтағы пікір қайшылығы мен аталған мәселені шешуде БҰҰ Қауіпсіздік Кеңесінің қауқарсыздық танытып отырғанына тоқталды.
– БҰҰ ешқашан мұндай ыңғайсыз жағдайға тап болған емес. Тіпті «Қырғи-қабақ соғыс» кезінде де Біріккен Ұлттар Ұйымының бірлігі бұдан әлдеқайда мығым еді. Мен БҰҰ-ның болашағына қатты алаңдаймын. Осы ретте, көпқырлы саясатқа сенемін. Бұл ретте мен халықаралық қауымдастықтың бірлік танытып, ынтымақтаса отырып, екі мемлекеттің бейбіт бітімге келуі үшін оң ықпал етуі керек деп санаймын, – деді Мемлекет басшысы.

Сонымен қатар Президент Ресейге салынған ауыр санкциялық саясат салдарынан Қазақстан қандай экономикалық зардап шегуі мүмкін деген модератордың сұрақтарына жауап берді.
Ашық әңгіме барысында әлемдік энергетика нарығында қалыптасқан қазіргі жағдайға, халықаралық сауда мәселесіне байланысты ғаламдық сын-қатерлер де талқыланды.


 
 
///Қасым-Жомарт Тоқаевқа Ұлттық қордан бөлінген мақсатты трансферттердің пайдаланылуы бойынша жүргізілген аудиттің алдын ала қорытындылары жөнінде есеп берілді. Аталған аудит аясында жалпы құны 290 миллиард теңге болатын 20 нысан қамтылды. Сондай-ақ Ұлттық қордан әртүрлі бағытқа бөлінген 2,2 триллион теңге қаржының жұмсалуына талдау жасалған.
Президент Есеп комитетін Жоғары аудиторлық палата ретінде қайта құру мәселелеріне қатысты тапсырма берді.
///
	 

	А.Винокуров өз хатында Нұрсұлтан Назарбаевты және барша қазақстандықтарды «Астана» велокомандасының «Джиро д`Италия» Гранд-Турындағы жеңісімен құттықтады.

	«Бұл зор жетістік Қазақстанның әлемдік спорт қоғамдастығының лайықты мүшесі болып табылатынын тағы дәлелдеді», - делінген хатта.

	Автор, сондай-ақ, бүгінде «Астана» әлемдегі ең мықты команданың бірі болып табылатынын және Италиядағы көпкүндіктегі жеңіс осыған айқын дәлел екенін атап өткен.

	«Астана» бренді бүгінде әлемге кеңінен танымал. Біз елімізді және жас елордамызды әлемге лайықты түрде танытуда Қазақстан велошабондоздары өз үлесін қосып жүргенін мақтан етеміз», - деп жазады А.Винокуров.

	Хат соңында А.Винокуров Мемлекет басшысын ортақ табыспен тағы да құттықтап, жаңа жеңістерге жету жолында шығармашылық күш-қуат тілейді
///Елбасы Мәскеу қаласындағы баспаханада шыққан өрт пен Бішкек-Ош тас жолындағы жол-көлік оқиғасы салдарынан Қырғыз Республикасы азаматтарының қаза болғаны туралы суыт хабарды зор күйзеліспен қабылдады.
Нұрсұлтан Назарбаев аза тұтып жатқан бауырлас қырғыз халқының қайғысына ортақтасып, қаза болғандардың туыстары мен жақындарына Қазақстан халқының және жеке өзінің атынан көңіл айтты.
Қазақстан Президенті зардап шеккендердің тезірек сауығып кетуіне тілектестік білдірді.
///Кездесу барысында Қасым-Жомарт Тоқаев Қазақстан мен Мажарстан арасындағы сенімді саяси диалогқа, дәйекті экономикалық және инвестициялық ынтымақтастыққа, COVID-19 пандемиясының сын-қатерлері кезінде өзара қолдау көрсетуге негізделген стратегиялық серіктестіктің  жоғары қарқынын атап өтті.
Қазақстан Президенті биылғы 31 наурызда «Түркістан – түркі әлемінің рухани астанасы» тақырыбында онлайн режимде өткен Түркітілдес мемлекеттердің ынтымақтастық кеңесінің бейресми саммитіне қатысқаны үшін Мажарстанның Премьер-Министрі Виктор Орбанға ризашылығын жеткізуді тапсырды.
– Жүргізілген келіссөздер Қазақстан мен Мажарстан арасындағы қатынастардың одан әрі дамуына тың серпін береді деп үміттенемін. Қазақстан осыдан 30 жыл бұрын Еуропа елдерінің ішінде бірінші болып  Мажарстанда өз елшілігін ашты. Біздің қарым-қатынастарымыз ерекше.  Қазақстандықтар Мажарстанды өте жақсы біледі. Сіздің еліңізді жақын тартады. Осы мүмкіндікті пайдалана отырып, Түркітілдес мемлекеттердің ынтымақтастық кеңесінің жұмысына елеулі үлес қосқаны үшін Премьер-Министр Виктор Орбанға ризашылығымды білдіремін, – деді Мемлекет басшысы.

Өз кезегінде Петер Сийарто кездесуге мүмкіндік туғызғаны үшін Қазақстан Президентіне алғыс білдіріп, өз елінің басшылығының сәлемін жеткізді. Осы ретте Будапешттің Қазақстанмен кешенді ықпалдастығын одан әрі нығайтуға, соның ішінде, Түркі кеңесінің әлеуетін пайдалана отырып тереңдетуге дайын екенін айтты. Мажарстанның Сыртқы істер және сыртқы сауда министрі Түркістанның рухани астана ретіндегі маңызды рөліне тоқталды.
– Сіздің, Президент мырза және Елбасының Мажарстанда беделдеріңіз зор. Біз Қазақстан мен оның халқының достық, бауырластық қатынасын сезінеміз. Түркітілдес мемлекеттердің ынтымақтастық кеңесіне бақылаушы ретінде қатысуымыз елдеріміз арасындағы стратегиялық серіктестіктің нәтижесі. Қазақстан біз үшін – маңызды стратегиялық серіктес, – деді Петер Сийарто.

Тараптар Виктор Орбанның 2019 жылы сәуірде Қазақстанға жасаған ресми сапары барысында қол жеткізген уағдаластықтарды жүзеге асыру жөніндегі екіжақты қатынастарға қатысты бірқатар мәселені талқылады. 
 
///
	 

	Қазақстан Республикасы Конституциясының 44-бабына сәйкес мыналар:

	Қайрат Нематұлы Келімбетов – Қазақстан Республикасы Премьер-Министрінің орынбасары;

	Ербол Тұрмаханұлы Орынбаев – Қазақстан Республикасы Премьер-Министрінің орынбасары;

	Әсет Өрентайұлы  Исекешев – Қазақстан Республикасы Премьер-Министрінің орынбасары –  Қазақстан Республикасының Индустрия және жаңа технологиялар министрі;

	Асылжан Сарыбайұлы Мамытбеков – Қазақстан Республикасының Ауыл шаруашылығы министрі;

	Берік Мәжитұлы Имашев – Қазақстан Республикасының Әділет министрі;

	Бақытжан Тұрсынұлы Жұмағұлов – Қазақстан Республикасының Білім және ғылым министрі;

	Салидат Зекенқызы Қайырбекова – Қазақстан Республикасының Денсаулық сақтау министрі;

	Асқар Қуанышұлы Жұмағалиев – Қазақстан Республикасының Көлік және коммуникация министрі;

	Болат Бидахметұлы Жәмішев – Қазақстан Республикасының Қаржы министрі;

	Әділбек Рыскелдіұлы Жақсыбеков – Қазақстан Республикасының Қорғаныс министрі;

	Нұрлан  Жамбылұлы  Қаппаров – Қазақстан Республикасының Қоршаған ортаны қорғау министрі;

	Дархан Қамзабекұлы Мыңбай – Қазақстан Республикасының Мәдениет және ақпарат министрі;

	Сауат Мұхаметбайұлы Мыңбаев – Қазақстан Республикасының Мұнай және газ министрі;

	Владимир Карпович Божко – Қазақстан Республикасының Төтенше жағдайлар министрі;

	Қалмұханбет Нұрмұханбетұлы Қасымов – Қазақстан Республикасының Ішкі істер министрі;

	Жанар Сейдахметқызы Айтжанова – Қазақстан Республикасының Экономикалық интеграция істері министрі болып тағайындалсын.

	 

	Қазақстан Республикасының

	                Президенті                                                                                                                 Н. Назарбаев
/// 
Кездесу барысында Патриарх Кирилл Нұрсұлтан Назарбаевты І дәрежелі Сергий Радонежский орденімен марапаттады.
Қазақстан Президенті еліміздің конфессияаралық келісімді нығайтуға бағытталған саясатын жоғары бағалағаны үшін  Орыс православ шіркеуіне алғыс айтты.
Тәуелсіздік жылдарында біз әрдайым қарым-қатынас теңдігін, барлық діни конфессияларға деген құрметті сақтап қалдық. Әрине, Қазақстанда ислам мен православие негізгі діндер болып саналады.  Осы екі рухани тірек –  біздің қоғамдағы келісімнің негізі. Бүгінде әлемде қақтығыстар, соның ішінде діни және этникалық негіздегі қақтығыстар болып жатқанын бәріміз білеміз. Сондықтан біз тұрақтылық пен түсіністік орнаған ортақ ахуалымызды мақтан тұтуға тиіспіз. Қазақстанда әлемдік және дәстүрлі діндер лидерлерінің съездері де өткізіліп келеді, – деді Мемлекет басшысы.
Нұрсұлтан Назарбаев Орыс православ шіркеуінің Қазақстан мен Ресей халықтары арасындағы достық қарым-қатынастарды дамытуға қосып отырған үлесін атап өтті.
Патриарх Кирилл біздің республикамыздың бірегей тәжірибесі әсіресе жер шарының түрлі өңірінде қақтығыстар болып жатқан кезде өзге елдерге үлгі ретінде қызмет етуі тиіс екенін атап айтты.
Сіз бүкіл әлемге мойындалған көрнекті мемлекет қайраткерісіз. Қазақстан сіздің басшылығыңызбен қысқа мерзімде қуатты даму жолынан өтті. Сіздің ел көпэтносты мемлекет ретінде бізге түрлі этностар мен діндерге қатысы бар барша адамдардың өзара тату ықпалдастығының үлгісін көрсетіп отыр, – деді Мәскеу және Бүкіл Русь Патриархы Кирилл.



///Иран Ислам Республикасы, Тегеран қаласы
 
Қасым-Жомарт Тоқаев пен Ибрахим Раиси шағын форматтағы кездесуден кейін екі мемлекеттің ресми делегацияларының қатысуымен кеңейтілген құрамда келіссөз жүргізді.
Кездесу барысында тараптар Қазақстан мен Иран арасындағы қатынастардың қазіргі жағдайы мен даму перспективаларын жан-жақты талқылады. Көлік және логистика, өнеркәсіп, ауыл шаруашылығы салаларындағы сауда-экономикалық ынтымақтастықты, сондай-ақ мәдени-гуманитарлық байланыстарды нығайтуға ерекше назар аударды.
Қасым-Жомарт Тоқаев Иран делегациясына ілтипат білдіре отырып, биыл екі ел арасындағы дипломатиялық қатынасқа 30 жыл толғанын атап өтті. Оның айтуынша, осы мерзім ішінде елдеріміз тығыз  мемлекетаралық ынтымақтастық орнатты.
– Біз тату көршілік пен берік достыққа негізделген сындарлы саяси диалог құрдық. Екі ел арасында ауқымды шарттық-құқықтық база қалыптасты. 60-тан астам келісім жасалды. Үкіметаралық экономикалық комиссия белсенді жұмыс атқаруда. Біз енді Бірлескен сауда палатасын құруды жоспарлап отырмыз. Парламентаралық байланыстар жолға қойылды. Өңіраралық кооперация нығая түсуде. Халықаралық ұйымдар аясында тығыз әріптестік орнаттық, – деді Қасым-Жомарт Тоқаев.

Мемлекет басшысы экономикалық ынтымақтастықтың перспективалары туралы айта келе, биыл бірінші тоқсанда екіжақты тауар айналымы қарқынды дами түскеніне, елдеріміз арасындағы өзара сауда-саттық көрсеткішін арттыру маңызды екеніне тоқталды.
Бұдан бөлек, Мемлекет басшысы көлік және логистика саласының, атап айтқанда «Қазақстан – Түрікменстан – Иран» теміржолының үлкен әлеуеті бар екеніне назар аударды. Сондай-ақ Президент Каспийдегі  теңіз айлақтарының транзиттік-экспорттық мүмкіндігін толық пайдалану керек екенін атап өтті. Ақтау және Құрық, Амирабад және Анзали айлақтарының әлеуеті зор.
Ауыл шаруашылығы – екі ел арасындағы экономикалық ықпалдастықтың негізгі бағыттарының бірі. Бұл ретте, Қасым-Жомарт Тоқаев Иранның бірқатар компаниясы ірі қара мал өсіру, ет өңдеу, сүт өнімдерін шығару және күріш өсіру бағыты бойынша Қазақстанда жұмыс істеп жатқанын атап өтті. Осыған байланысты Мемлекет басшысы Қазақстан тарапының Иранға тасымалданатын отандық ауыл шаруашылығы өнімдерінің номенклатурасын кеңейтуге дайын екенін мәлімдеді.

Сонымен қатар Мемлекет басшысы жеңіл өнеркәсіп, агроөнеркәсіп кешені салаларындағы бірлескен жобаларды жүзеге асыруға ниетті екенін жеткізді.
Қазақ-иран қатынастарын нығайтуда мәдениет саласындағы ықпалдастық ерекше рөл атқарады. Осы ретте Ирандағы қазақ диаспорасы екі ел арасын байланыстырушы алтын көпір болады. Қасым-Жомарт Тоқаев тарихты зерттеу және тарихи деректер алмасу бағытындағы ынтымақтастықты нығайту перспективасына да тоқталды.
Өз кезегінде Ибрахим Раиси Қасым-Жомарт Тоқаевқа және қазақстандық делегацияға ілтипат білдіре отырып, Мемлекет басшысының бұл ресми сапары екіжақты ынтымақтастықтың барлық бағыты бойынша қазақ-иран қатынастарын дамытуда жаңа бетбұрыс болатынын жеткізді.
– Сіздің сапарыңыз сауда-экономикалық ынтымақтастықты, соның ішінде көлік-транзит, знергетика, ауыл шаруашылығы және туризм салаларын дамытуға тың серпін беретініне сенімдімін, – деді Ибрахим Раиси.
Кездесу соңында Мемлекет басшысы Иран Президентін Қазақстанға сапармен келуге шақырды.
Келіссөз қорытындысы бойынша Қасым-Жомарт Тоқаев пен Ибрахим Раиси екіжақты ынтымақтастықты жаңа деңгейге көтеруге бағытталған Бірлескен мәлімдемеге қол қойды.


Содан кейін мемлекеттер басшыларының қатысуымен ресми делегациялардың  мүшелері мынадай құжаттарға қол қойды:
1. Қазақстан Республикасы Сыртқы істер министрлігі жанындағы Сыртқы саяси зерттеулер институты мен Иран Ислам Республикасы Сыртқы істер министрлігінің Саяси және халықаралық зерттеулер институты арасындағы ынтымақтастық жөніндегі өзара түсіністік туралы меморандум;
2. Қазақстан Республикасы Мәдениет және спорт министрлігі мен Иран Ислам Республикасы Мәдениет және исламдық бағдар министрлігі арасындағы 2022-2025 жылдарға арналған мәдени алмасу бағдарламасы;
3. Қазақстан Республикасы Сауда және интеграция министрлігі мен Иран Ислам Республикасы Өнеркәсіп, тау-кен және сауда министрлігі арасындағы талдамалық зерттеулер және тәжірибе алмасу саласындағы ынтымақтастық туралы меморандум;
4. Қазақстан Республикасы мен Иран Ислам Республикасы арасындағы екіжақты сауданы арттыру бойынша ынтымақтастық жөніндегі өзара түсіністік туралы меморандум;
5. Қазақстан Республикасының Ауыл шаруашылығы министрлігі мен Иран Ислам Республикасының Ауыл шаруашылығы джихады  министрлігі арасындағы ауыл шаруашылығы саласындағы ынтымақтастық жөніндегі өзара түсіністік туралы меморандум;
6. Ауыл шаруашылығы өнімдерінің саудасы мен транзитіндегі  Қазақстан-Иран ынтымақтастығы туралы меморандум;
7. «Хабар» Агенттігі» акционерлік қоғамы мен Иран Ислам Республикасы Телерадио хабарларын тарату компаниясы арасындағы ынтымақтастық жөніндегі өзара түсіністік туралы меморандум;
8. «ҚазМұнайГаз» Ұлттық компаниясы» акционерлік қоғамы мен Иран Ислам Республикасы Ұлттық мұнай компаниясы арасындағы өзара түсіністік туралы меморандум;
9. «Қазақстан темір жолы» Ұлттық компаниясы» акционерлік қоғамы мен Иран Ислам Республикасының Темір жолдары арасындағы ынтымақтастық туралы меморандум.
///Құрметті отандастар! 
 
Баршаңызды қасиетті Құрбан айт мерекесімен шын жүректен құттықтаймын!
Асыл дініміз бен салт-дәстүріміздің сабақтастығын бекемдеп, рухани құндылығымыздың ажырамас бөлігіне айналған қастерлі мейрамның күллі мұсылман әлемінде алатын орны ерекше.
Тарихымызбен тамырлас, танымымызбен өзектес Құрбан айт Қазақстан халқын бейбітшілік пен татулыққа, өзара сыйластыққа, береке-бірлікке үндейді. Имандылық пен парасаттылықты, жасампаздық пен мейірімді дәріптеп, жақсылыққа жол ашады.
Бүгінде жалпы адамзатқа ауыр салмақ салып отырған қауіпті індетті жеңіп шығу үшін бізге тас-түйін ауызбіршілік пен темірдей тәртіп қажет. Қазіргідей күрделі кезеңде бір-бірімізге қол ұшын беріп, барымызды бөлісіп, жұртымыздың аман-саулығын ойлап, жауапкершілік танытуымыз аса маңызды. Тілегіміз бір, ниетіміз ортақ болса, мақсатымызға жетеміз. Бірлігімізді бекемдеп, ынтымағымызды арттыратын бұл мерекенің мән-мағынасы да осында екенін баса айтқым келеді.
«Сабыр – сәулетті байлық» дейді халқымыз. Рухы асқақ ел ретінде барлық сынақты еңсеретінімізге сенемін.
Әр шаңыраққа құт-береке тілеймін! Халқымыздың амандығы үшін шалған құрбандықтарыңыз қабыл болсын! Құрбан айт баршамызға жақсылық әкелсін!
///
	 

	Кездесу барысында банктің Қазақстандағы қызметі, соның ішінде еліміздегі түрлі жобаларды жүзеге асыруға қатысу мәселелері талқыланды.

	Мемлекет басшысы Қазақстан мен ЕҚДБ арасында серіктестік туралы негіздемелік уағдаластық жасалғанын, ол біздің ел мен аталған қаржы ұйымының ынтымақтастығын кеңейтуге зор мүмкіндіктер тудыратынын атап өтті.

	- Қазақстан экономиканы дамытуға 1 триллион 600 миллиард теңге бөледі, осынша сомадағы инвестициялар өзге көздерден де тартылатын болады. Мен Банктің Қазақстанмен жемісті жұмыс істегенін білемін. Біздің өзара ынтымақтастығымыз жалғасады деп үміттенемін, - деді Нұрсұлтан Назарбаев.

	ЕҚДБ Орталық Еуропадан Орталық Азияға дейінгі 34 елде, сондай-ақ Оңтүстік және Шығыс Жерорта теңізі мемлекеттерінде жобаларды қаржыландырады.

	
	 


///
	 

	А. Мырзахметов өз хатында облыстың елді мекендерін ауыз сумен қамтамасыз етуге байланысты Үкіметтің кеңейтілген отырысында Мемлекет басшысы берген тапсырманың орындалу барысы туралы хабарлады.

	Әкім өңірде 2,7 миллион адам тұратын 929 елді мекенді сумен қамтамасыз ету жөнінде жүйелі әрі тұрақты жұмыс жүргізіліп жатқанын баяндаған.

	Атап айтқанда, соңғы 5 жылда 253 елді мекенде тұратын 873 мың тұрғын ауыз сумен қамтамасыз етілген. Нәтижесінде су құбырымен қамтылған елді мекендер саны 412-ден (44,3%) 665-ке (71,6%) дейін, ал суға қолы жеткен тұрғындар саны 1,4 миллионнан (56%) 2,3 миллионға (85,1%) дейін өскен.

	Сонымен қатар, Асар-Қайнарбұлақ суаққысы бүгінгі таңда сусорғы қондырғыларымен толық жабдықталды және 16 шақырым су құбыры мен 10,5 шақырым коллектордың құрылысы аяқталып, елді мекеннің ішкі тораптарына қосу жұмыстары жүргізілуде. Нысанды биылғы 15 қазанда пайдалануға беру жоспарлануда. Оның мерзімін кешіктірген кінәлі тұлғалар жұмыстан босатылған. Өз міндеттемелерін бұзған мердігерге тиісті шара қолданылған.

	Сондай-ақ Сарыағаш ауданының Ынтымақ ауылын ауыз сумен қамтамасыз ету мәселесі қыркүйек айында шешілетіні айтылған. 

	Соңында өңір басшысы халықты ауыз сумен қамтамасыз ету әлеуметтік маңызды бағыт екенін және онымен байланысты Мемлекет басшысының тапсырмаларын орындау үшін қажетті жұмыстардың бәрі жалғастырылатынын атап өткен.

	 
///Мемлекет басшысы ауған процесін реттеу жұмыстарын жандандыруды ескере отырып, Ауғанстан бойынша Арнайы өкілдің тиімді қызметінің маңыздылығын атап өтті. Президенттің пікірінше, аталған елде берік бейбітшілік орнату мәселесі Қазақстанның ұзақ мерзімді ұлттық мүддесімен сай келеді. Сонымен қатар Орталық Азияда тұрақтылық пен қауіпсіздікті нығайтуға ықпал етеді.
– АҚШ пен «Талибан» қозғалысы өкілдерінің арасындағы келісімнен кейін Ауғанстанға қатысты геосаяси жағдай жаңа кезеңге аяқ басты. Ауғанстан мен оның төңірегіндегі қазіргі үрдістердің қарқынын жіті бақылап, бұл елдегі ұлттық келісім мен қайта қалпына келтіру процесіне көмектесу керек, – деді Қасым-Жомарт Тоқаев.
Қазақстан Президенті Арнайы өкілге ауған проблемасы бойынша екіжақты форматта және көпжақты келіссөздер механизмдері аясында шет елдік серіктестіктермен бірлесе отырып, тығыз жұмыс істеуді тапсырды. Бұл терроризм, экстремизм, заңсыз миграция және есірткі тасымалы сияқты қауіп-қатерлерге қарсы күрес тұрғысынан алғанда да маңызды саналады.
Мемлекет басшысы Қазақстанның ауған бағытындағы сауда-экономикалық мақсаттарын мейлінше белсенді түрде іске асыру керек екенін атап айтты.

///Кездесу барысында Сербия Патриархы Ириней Қазақстан Президентіне Сербия Православ шіркеуінің жоғары наградасы – І дәрежелі Қасиетті Савва Орденін тапсырды.
Мемлекет басшысы конфессияаралық келісімді нығайтуға бағытталған еліміздің саясатына берілген жоғары баға үшін алғыс айтты.
– Қазақстанда ислам мен православие – діннің ең басты екі діңгегі. Біз елімізде тұратын барша конфессия өкіл дерінің діни мерекелерін атап өтеміз. Егер де барлық мемлекеттердің көшбасшылары осындай қатынасты ұстанса, жер бетінде бейбітшілік орнаған болар еді, – деді Нұрсұлтан Назарбаев.
Қазақстан Президенті Патриархты Астанада өтетін Әлемдік және дәстүрлі діндер лидерлерінің келесі съезінің жұмысына қатысуға шақырды.
Сербия Патриархы еліміздің бірегей тәжірибесі өзге елдер үшін, әсіресе әлемде болып жатқан қазіргі жағдайлар аясында үлгі болып отырғанын айтты.
– Сізді Сербияға, сондай-ақ барша конфессия өкілдерінің тең құқылы өмір сүруіне сіңірген барлық еңбегіңіз үшін халқымыз бен еліміздің үлкен досы ретінде осы орденмен марапаттаймыз. Біз де елімізде осындай жағдай жасалғанын қалаймыз, сол үшін қолдан келгеннің бәрін істейміз, – деді Патриарх.

///
	

	Қазақстан Президенті балалардың функционалды сауаттылығы мен шығармашылық қабілетін дамытумен қатар, қосымша білім беруге бағытталған Шығармашылық сарайдың жұмысымен танысты.

	Оқушылардың шығармашылық сарайын аралау кезінде Мемлекет басшысына балалардың математикалық модельдеу, экономика, экология, физика және өзге де саладағы ғылыми жобалары да таныстырылды.

	Нұрсұлтан Назарбаев оқушыларға зор денсаулық және оқуда толағай табыс тіледі, сондай-ақ Шығармашылық сарайға жайлы жабдықталған автобус сыйлады.

	Жалпы, Шығармашылық сарайда көркем-эстетика, сәндік-қолданбалы, техникалық және экологиялық-биологиялық, әлеуметтік-педагогикалық, дене шынықтыру-спорттық салалармен қатар, бірнеше бағыт бойынша  2500-ден астам бала білім алады, сондай-ақ олар қазақстандық патриотизм рухында тәрбиеленеді.         

	

/// 
Қазақстан 2015 жылы 12 желтоқсанда Париж қаласында Климаттың өзгеруі жөніндегі БҰҰ негіздемелік конвенциясы тараптарының 21-конференциясының қорытынды құжатының қабылдануын құптайды. БҰҰ-ға мүше 196 мемлекеттің делегаттары ауқымды жұмыс атқарды және қазіргі заманғы қауіптер мен сын-қатерлер алдындағы бірлігін тағы да көрсетті.  Біз БҰҰ-ның осы көпжылдық күрделі келіссөздер үдерісіне қосқан үлесі мен күш-жігерін жоғары бағалаймыз.
Жаһандық климаттың өзгеруі мәселелерін шешу орнықты дамуды қамтамасыз етудің, кедейшілікті еңсерудің және әлемнің барлық елдерінің әлеуметтік-экономикалық игілікке қол жеткізуінің негізгі шарттары болып саналады.
Климат саласында жаңа әмбебап келісімнің қабылдануы қатысушы мемлекеттердің температураның көтерілуін индустриялық кезеңге дейінгі уақытпен салыстырғанда цельси бойынша 2 градусқа дейін шектеу арқылы қоршаған ортаның тозуына жол бермеуге деген әзірлігін айғақтайды.
Қазақстан ұлттық және өңірлік ауқымдағы экологиялық проблемалармен белсене күресіп жатқан ел ретінде осы тарихи оқиғаға айрықша мән береді.
Біз әлемдік қоғамдастықтың барлық мүшесімен бұл салада өзара тығыз іс-қимылды дамытуды, сондай-ақ Париждегі Климаттық саммитте мақұлданған мақсаттар мен міндеттерге қол жеткізуді жақтаймыз.
Қазақстан өз міндеттемелерін орындауға және Парниктік қалдықтарды азайту жөніндегі жаңа келісімді имплементациялау ісіне өз үлесін қосуға әзір. Астанада «Болашақтың энергиясы» тақырыбымен Климат жөніндегі конференция мақсаттарымен тікелей үндесетін Мамандандырылған «ЭКСПО-2017» халықаралық көрмесін өткізу біздің елдің маңызды үлесі болып саналады.
Жаңа мыңжылдықта барша адамзат тағдырындағы аса ірі саммиттің бірін дайындауға және табысты өткізуге қосқан үлесі үшін Француз Республикасы Үкіметіне ризашылық білдіремін.
///
	 

	Сапар барысында облыстың әлеуметтік-экономикалық даму барысымен танысу, бірқатар нысандарды аралау, сондай-ақ өңірдегі жұртшылық өкілдерімен кездесу жоспарланған.
///Қазақстан Президенті Ресей Федерациясымен ғарыш саласындағы, соның ішінде «Байқоңыр» ғарыш айлағының қызметі жөніндегі ынтымақтастықтың маңыздылығын атап өтті.
– Кеше ғана мен Ресей Федерациясына сапармен барып келдім. Сапар табысты болды деп бағалаймын. Ресей Федерациясының Президенті Владимир Путинмен маңызды келіссөздер өткізілді. Соның ішінде Сіз жетекшілік ететін сала жөнінде де әңгімелестік. Қазір тиісті жобалар екі тараптың да қарауында, – деді Қасым-Жомарт Тоқаев.
«Роскосмос» мемлекеттік корпорациясының басшысы Қазақстан Президентіне «Прогресс-МС11» жүк кемесінің «Байқоңыр» ғарыш айлағынан Халықаралық ғарыш стансасына сәтті ұшырылғанын мәлімдеді.
– Біз кеше әлемдік рекорд орнаттық. Бұған дейін көлік кемесі немесе экипаж Халықаралық ғарыш стансасына көп айналмалы сызба бойынша екі тәулік ішінде жететін. Кеше ғарыш кемесі Жерді екі рет айналды. Оның стансаға жақындауы және түйісуі 3 сағат 21 минут ішінде жүзеге асты. Мәскеуден Байқоңырға дейін үш сағаттай ұшамыз, енді Байқоңырдан Халықаралық ғарыш стансасына да шамамен сонша уақытта жетуге болады. Қазір алдымызда одан да қысқа сызба жасау міндеті тұр, – деді Дмитрий Рогозин.
Кездесуде тараптар ғарыш саласындағы ынтымақтастықтың перспективаларын, сондай-ақ Қазақстан мен Ресейдің бірлескен «Бәйтерек» ғарыш жобасының іске асырылу барысын талқылады.

///Қатар Мемлекеті, Доха қаласы
Кездесу барысында мемлекеттер басшылары Қазақстан мен Қатар арасындағы ынтымақтастықтың қазіргі жағдайын және даму перспективаларын жан-жақты талқылады.
Көшбасшылар сауда-экономикалық байланыстарды нығайтуға және бірлескен  инвестициялық жобаларды жүзеге асыруға өзара ниетті екенін растады.
Қасым-Жомарт Тоқаев шейх Тамим бен Хамад Әл Тәниге ілтипат білдіре отырып, форумға шақырғаны және жылы қабылдағаны үшін ризашылығын білдірді.
Мемлекет басшысы экономикалық ынтымақтастықтың перспективалары туралы айта келе, екі ел арасындағы өзара сауда-саттық көрсеткіштерін арттыру маңызды екеніне тоқталды.
Қасым-Жомарт Тоқаев өзара мүддені көздейтін салалар бойынша Қазақстан мен Қатар арасындағы қатынастарды нығайту үшін зор әлеует бар екеніне назар аударды. Президент екі мемлекеттің үкіметтері мен іскер топтары арасындағы ықпалдастықты жандандыруды ұсынды.
– Біздің бірқатар инвестициялық жобаларымыз бар. Бүгін соларды сіздермен бірлесіп талқылауға дайынбыз. Қазақстан компаниялары осы бағытта Қатар бизнесімен тығыз ықпалдастық орнатуға ниетті, – деді Мемлекет басшысы.
Қасым-Жомарт Тоқаев Қатар Әмірін өзіне ыңғайлы уақытта Қазақстанға ресми сапармен келуге шақырды.
Өз кезегінде шейх Тамим бен Хамад Әл Тәни Доханың Қазақстанмен көпжақты экономикалық және инвестициялық ынтымақтастықты дамытуға мүдделі екенін мәлімдеді.
– Бүгінгі экономикалық форумға Қазақстанның қатысқаны – мен үшін үлкен мәртебе. Біздің өзара сенімге негізделген қарым-қатынасымыз өте жақсы. Бірлескен жобаларды, әсіресе, ауыл шаруашылығы саласында жүзеге асыруға дайынбыз. Бұл еліміз үшін басым бағыт және жуық арада агроөнеркәсіп кешеніндегі бірлескен жобаларды егжей-тегжейлі талқылау үшін арнайы топ жібереміз, – деді Қатар Әмірі.
Әңгіме соңында Тамим бен Хамад Әл Тәни Қазақстанға шақырғаны үшін Қасым-Жомарт Тоқаевқа алғыс айтып, жақын арада елімізге сапармен келуге ниетті екенін нақтылады.
///Мемлекет басшысы бүгінгі кездесу Ядролық сынақтарға қарсы халықаралық іс-қимыл күні өтіп отырғанына тоқталып, бұл күнді белгілеуге Қазақстанның бастамашы болғанын айтты.
– Бәрі де 1991 жылғы 29 тамызда әлемдегі ең ірі ядролық сынақ алаңының жабылуынан басталған болатын. Содан кейін Невадада және басқа да полигондарда сынақтар тоқтатылды. Біз ядролық қару-жарақтан бас тарттық және соның арқасында антиядролық қозғалыс көшбасшыларының қатарына қосылдық, – деді Нұрсұлтан Назарбаев.
Лассина Зербо Қазақстан Президентімен кездесудің осы күні өтуінің символдық мәнін атап өтіп, өзі жетекшілік ететін ұйымның жер бетіндегі ядролық сынақтарға қарсы тұру және бейбітшілікті сақтау жолында күш жұмылдыра беретінін мәлімдеді.
Мемлекет басшысы кездесу соңында Қазақстанның антиядролық бастамаларына үнемі атсалысып жүргені үшін Л.Зербоға алғыс білдірді.

///«Нұр Отан» партиясының 20 жылдығына арналған съезге өңірлік конференцияларда сайланған делегаттар, Парламент депутаттары, мемлекеттік басқару органдарының, ұлттық холдингтер мен компаниялардың басшылары, азаматтық қоғамның, үкіметтік емес ұйымдардың және жастар құрылымдарының, халықаралық ұйымдардың, дипломатиялық корпустың, бастауыш партия ұйымдарының, бұқаралық ақпарат құралдарының өкілдері, ғылым және мәдениет қайраткерлері, партия ардагерлері қатысты.
Негізгі отырыс басталар алдында Елбасы «Нұр Отан» партиясының қазіргі жұмысына, партияны жаңғыртуға және оның тарихына арналған арнайы көрмені аралады. Нұрсұлтан Назарбаевқа Қазақстан халқына арналған жолдау мен «Бес әлеуметтік бастаманың» іске асырылу барысына мониторинг жүргізудің жаңа жүйесі, сондай-ақ партия жобаларын жүзеге асырудың нәтижелері туралы жан-жақты мәлімет берілді. Сонымен қатар, Қазақстан Президентіне жаңа «Цифрлық партия» жүйесінің мүмкіндіктері таныстырылды.
Мемлекет басшысы сөйлеген сөзінде Қазақстанның өткен 20 жыл ішінде қол жеткізген жетістіктеріне тоқталып, еліміздегі барлық оң өзгерістерге ықпал еткен «Нұр Отан» партиясының рөлін ерекше атап өтті.
– Біздің басты басымдығымыз – азаматтарымыздың тұрмыс сапасын арттыру және Қазақстанды әлеуметтік бағыттағы мемлекет ретінде дамыту. Біз қиын кезеңдердің өзінде әлеуметтік міндеттемелерімізді орындадық. Елімізде әрдайым әлеуметтік салаға мол қаржы бөлініп келді, бұл көрсеткіш алдағы уақытта бірте-бірте арта беретін болады, – деді Елбасы.
Нұрсұлтан Назарбаев еліміздегі азаматтардың тұрмыс сапасы мен әл-ауқатын арттыру үшін Ұлттық қордан қаражат бөлінетіндігі туралы айтты.
Мемлекет басшысы әлеуметтік саясатты одан әрі жүзеге асырудың негізгі бағыттарына тоқталып, оны іске асыруға партияның белсенді атсалысуы қажет екенін атап өтті.
– Партия жұртшылықтың күнделікті мәселелерін шешу ісіне белсенді атсалысуға тиіс. «Халыққа көмек» жобасы осы жұмыстарды жандандыруға бағытталған. Бүгінгі таңда қоғамның өзекті сұраныстарына жедел жауап беру және соларға мемлекеттік органдардың назарын аударту маңызды мәселе саналады, – деді Нұрсұлтан Назарбаев.
Съезд барысында партияның «Бақуатты қоғам: онжылдықтың 10 мақсаты» атты 2030 жылға дейінгі жаңа бағдарламасы, партияның Саяси кеңесі мен Орталық бақылау-тексеру комиссиясының жаңа құрамы бекітіліп, партия жарғысына өзгертулер мен толықтырулар енгізілді, сондай-ақ  партияның Саяси кеңесі мен Орталық бақылау-тексеру комиссиясы жұмыстарының қорытындылары жөніндегі есептері қабылданды.
Қазақстан Президентінің «Нұр Отан» партиясының кезекті XVIII съезінде сөйлеген сөзінің толық мәтінін мына жерден оқи аласыздар.











///Қасым-Жомарт Тоқаев пен Мун Чжэ Ин Корея бизнесінің көшбасшыларымен кездесу өткізді. Жиынға қазақстандық ірі кәсіпорындардың басшылары да қатысты.

Қазақстан Президенті сөз басында Мун Чжэ Инге Корея Республикасына мемлекеттік сапарды және осы іс-шараны ұйымдастырғаны үшін ризашылығын білдірді. Мемлекет басшысы Сеулге сапарының бағдарламасы аса тығыз екенін атап өтті.
– 20-шы және 21-ші ғасырдағы тарихқа көз жүгіртсек, қазақтар мен корейлердің жүріп өткен жолы күрделі, үлкен сынақтардан сынбай өткенін байқауға болады. Дәлірек айтқанда Азаматтық соғысқа да, Ұлы Отан соғысына да қатысты. Бабаларымыз көптеген сын тезінен өтті. Соған қарамастан, біздің халықтарымыз бір-біріне иық тірестіре отырып, қиыншылықтарды жеңе білді. Қазақтар мен корейлер бауырлас халықтарға айналды, – деді Мемлекет басшысы.
Бұл ретте Қасым-Жомарт Тоқаев Оңтүстік Корея біздің елдің ірі сыртқы сауда және экономикалық әріптестерінің бірі екенін атап өтті.

Қазақстан Президенті кореялық бизнес өкілдерінің азық-түлік, тау-кен байыту, автомобиль және экономиканың басқа да секторында табысты еңбек етіп жатқанын атап өтті. Қасым-Жомарт Тоқаевтың айтуынша, қазақ-корей ынтымақтастығының зор әлеуеті әлі де толық ашылмаған.
Мемлекет басшысы Қазақстан өзінің 19 миллиондық нарығынан бөлек, Еуразиялық экономикалық одаққа кіру үшін тиімді алаңның қызметін атқара алады деп есептейді.
– Қазақстан 75 миллион тұрғыны бар Орталық Азияның экономикалық тұрғыдан ең дамыған елі болып есептеледі. Заманауи құқықтық, салықтық және қаржылық жүйе мен Орталық Азиядағы міндетті төлемдерсіз сауда жүйесі Қазақстанды осы аймақта жұмыс істеуге ең қолайлы алаңға айналдырып отыр, – деді Мемлекет басшысы.
Президент біздің елдегі инвестициялық ахуал туралы айта келе, корей тарапын жаңа ережелермен, яғни жеке қолдау шаралары, заңнамалық тұрақтылық және стратегиялық инвесторларға ерекше жағдай жасауды қамтитын «Стратегиялық инвестициялық келісіммен» таныстырды. Мемлекет басшысының айтуынша, бұл тетік «Самал жел» экономикалық ынтымақтастық тұжырымдамасын жүзеге асыруға да негіз болмақ.
Сонымен қатар Қасым-Жомарт Тоқаев жер қойнауын пайдалану, инновациялар мен жаңа технологиялар, атом, баламалы және жаңартылатын қуат көздері, мұнай-газ, машина жасау салаларында тиімді жобалар жүзеге асыруға мүмкіндік мол екенін атап өтті.
Мемлекет басшысы бұлардың өзі ынтымақтастық орнатуға болатын барлық бағыт емес екенін айтты. Ол металлургия, автомобиль және азық-түлік өндірісі, денсаулық сақтау және білім салаларында Оңтүстік Кореяның үлкен жетістіктерге жеткенін атап өтті.
Президент осы аса қиын жолда жинақтаған тәжірибе, білім мен технологиялар Қазақстанда да үлкен сұраныста екенін жеткізді. Оның айтуынша, Қазақстан бүгінде экономиканы цифрландыру және жаңа технологияларға көшіру кезеңінде.
– Біз инвестициялық және технологиялық ынтымақтастықтың барлық бағыты бойынша жұмыс істеуге дайынбыз. Ол үшін қаржылық та, материалдық та мүмкіндіктер мен дамыған инфрақұрылым бар. Ең бастысы – басшылықтың саяси ниеті түзу, мемлекеттеріміздің арасында тату байланыс орнаған. Сондықтан біздің ынтымақтастығымыздың болашағына зор үміт артамын. Қазақстан Республикасының Президенті ретінде қол жеткізілген келісімдердің жүзеге асырылуына және жалпы елдеріміздің экономикалық ынтымақтастығын нығайтуға бағытталған барлық іс-қимылдарға мониторинг жүргізіп, жіті бақылап отыратынымды тағы қайталап айтамын, – деді Қасым-Жомарт Тоқаев.  
Президент Мун Чжэ Ин өз сөзінде Қазақстанмен бірлескен инвестициялық жобалардың жүзеге асырылуына Оңтүстік Корея Үкімет3 тарапынан толық қолдау көрсетілетінін айтты.

Іс-шара барысында кореялық «Hyunday Motor Company», «Samsung Electronics», «Doosan Heavy Industries & Construction», «Lotte Confectionery», «POSCO International», «Celltrion, Dongil Construction», «KOTRA» компанияларының жетекшілері сөз сөйледі.
Қазақстан тарапынан Премьер-Министрдің орынбасары Роман Скляр, «Самұрық-Қазына» ҰӘҚ төрағасы, «Kaspi.kz» АҚ директорлар кеңесінің төрағасы, «Mineral Product» ЖШС-ның құрылтайшысы баяндамалар жасады.


///
	 

	Келіссөздер барысында индустрияландыру, сауда-экономикалық және мәдени-гуманитарлық салалардағы екіжақты ынтымақтастық мәселелері талқыланды, сондай-ақ халықаралық күн тәртібінің өзекті тақырыптары қаралды.

	 

	Мемлекет басшылары қол қойылған Еуразиялық экономикалық одақ туралы шарттың өзекті аспектілері мен елдердің осы бірлестік аясындағы өзара іс-қимылының негізгі бағыттары жөнінде мәселе қозғады.

	Нұрсұлтан Назарбаев экономиканың маңызды салаларын дамытуға игі ықпалын тигізіп отырған Қазақстан мен Ресей арасындағы ынтымақтастықтың жоғары қарқынын атап көрсетті.

	Өз кезегінде В.Путин екіжақты қарым-қатынастардың табысты дамып отырғанына тоқталып, жоғары технологиялы салалардағы өзара іс-қимылдың мейлінше белсендірек болу қажеттігін атап өтті.

	***

	Кездесу қорытындысы бойынша екі мемлекет басшысының қатысуымен мынадай құжаттарға қол қойылды:

	- Ресей Федерациясы Үкіметі мен Қазақстан Республикасы Үкіметі арасындағы Қазақстан Республикасына мұнай және мұнай өнімдерін жеткізу саласындағы сауда-экономикалық ынтымақтастық туралы 2010 жылғы 9 желтоқсандағы келісімге өзгеріс енгізу туралы хаттама;

	- Қазақстан Республикасы аумағында атом электр станциясын салудағы ынтымақтастық жөніндегі өзара түсіністік туралы меморандум;

	- «Қазатомпром» ҰАК» АҚ мен «Росатом» МК баламалы энергетика және сирек және сирек кездесетін жер металдары өндірісі саласындағы ынтымақтастықты дамыту туралы бірлескен мәлімдемесі;

	- Атом энергиясын бейбіт мақсатта пайдалану саласындағы Қазақстан-Ресей ынтымақтастығының кешенді бағдарламасы;

	- Қорасан-1, Ақдала, Оңтүстік Іңкай (4 учаске) кен орындарында жер қойнауын пайдалану мәселелерін реттеу жөніндегі Жол картасы.

	
	 

///Кездесу барысында заманауи әдебиеттің ахуалы мен перспективалары, сондай-ақ қоғамдық дамудың өзекті мәселелері талқыланды.
Мемлекет басшысы жазушының және барша әдебиет өкілдерінің оқырманды мәдени әрі рухани байыту жолында сіңірген елеулі еңбегіне назар аударып, жұмысына жаңа табыс тіледі.
Л.Млечин өзінің соңғы туындылары мен алдағы шығармашылық жоспарлары туралы айтты.

///Кездесуде Қазақстан Республикасының Тұңғыш Президенті – Елбасыға Қазақстан халқы Ассамблеясының XXVII сессиясына дайындық барысы туралы баяндалды.
Елбасы алдағы іс-шараны жоғары деңгейде ұйымдастырудың маңыздылығына тоқталып, Қазақстан халқы Ассамблеясының алдағы 25 жылдығын атап өтуге қатысты әзірлік жұмыстарын уақтылы жүргізу қажеттігін айтты.
– Келесі жылы біз Қазақстан халқы Ассамблеясының 25 жылдығын атап өтуді жоспарлап отырмыз. Ассамблеяның мерейтойын орталықта да, барлық өңірде де жоғары деңгейде өткізуіміз керек. Келісім, тұрақтылық, халықтар достығы, түрлі этникалық топтар, діни конфессиялар арасындағы өзара құрмет мемлекетіміздің және дамуымыздың негізі саналады. Бұл жоспарланған іс-шараға арқау болуға тиіс, – деді Нұрсұлтан Назарбаев.
Кездесу соңында Қазақстанның Тұңғыш Президенті бірқатар нақты тапсырма берді.
 
Қазақстан Республикасының Тұңғыш Президенті – Елбасының Баспасөз қызметі

/// 
Кездесу барысында Қазақстан мен Ресейдің жетекші жоғары оқу орындарының өзара ықпалдастығы мәселелері, сондай-ақ екі елдің білім беру саласындағы ынтымақтастығының перспективалы бағыттары талқыланды.
Мемлекет басшысы білім беру ісіндегі көшбасшылардың бірі болып саналатын білім ордасы біздің ел үшін де білікті мамандар даярлау ісіне елеулі үлес қосып отырғанын айтты. Мәселен, бүгінде университетте Қазақстаннан келген 500-ден аса студент оқып жатыр, бұл әлемнің 150 елі ішінде екінші орындағы көрсеткіш болып саналады.
В.Филиппов Нұрсұлтан Назарбаевқа елдеріміздің арасындағы гуманитарлық ынтымақтастықты дамытуға, сондай-ақ Қазақстан мен Ресей жоғары оқу орындары арасындағы толыққанды академиялық ықпалдастыққа қолайлы жағдай жасауға көңіл бөліп отырғаны үшін алғыс айтты. 


/// 
А.Ямин Үкіметтің, Мальдив халқының және жеке өзінің атынан  Нұрсұлтан Назарбаевқа Қазақстан Президенті болып қайта сайлануына байланысты шынайы құттықтауын жолдады.
«Сайлаудағы жеңіс Сіздің Үкіметтің міндеттерді табысты орындауының дәлелі, сондай-ақ Қазақстан халқының Сіздің басшылығыңызға сенімінің айғағы болып табылады. Елдеріміздің арасындағы қарым-қатынастар таяу жылдары бұдан әрі нығая түседі деп үміттенемін», – делінген жеделхатта. 
Мальдив Республикасының Президенті Мемлекет басшысына мықты денсаулық, бақуаттылық және маңызды міндеттерді орындауда батылдық, ал достас Қазақстан халқына өркендеу мен ілгерілеу жолында жаңа биіктерге жетуді тіледі. 
///Кездесу барысында Қазақстан Республикасының ішкі саясатына қатысты өзекті мәселелер талқыланды.


///Кездесуде Еуразиялық экономикалық одақтың стратегиялық даму мәселелері және Қазақстан Республикасының ұйымға биылғы төрағалығы кезіндегі басым бағыттары талқыланды.
Қасым-Жомарт Тоқаев Еуразиялық экономикалық одақ туралы шарттың толыққанды жүзеге асырылуының маңыздылығын атап өтті. 

Әңгімелесу барысында өзара саудадағы кедергілерді жоюға және Одақ шеңберінде өндірістік кооперацияны дамытуға ерекше назар аударылды. Еуразиялық экономикалық одақтың цифрлық күн тәртібін іске асырудың, өнеркәсіпте, ауыл шаруашылығында және кедендік реттеуде цифрлық технологияларды енгізуді жеделдетудің маңыздылығы атап өтілді. Сондай-ақ комиссия жұмысының тиімділігін арттыру бойынша ұсыныстар қарастырылды.
Тараптар Еуразиялық экономикалық одақтың үшінші елдермен және халықаралық ұйымдармен (Еурокомиссиямен, Дүниежүзілік сауда ұйымымен, Оңтүстік-Шығыс Азия мемлекеттері қауымдастығымен және т.б.) сауда-экономикалық қатынастарды жолға қою қажеттігін атап өтті.
Өз кезегінде Михаил Мясникович Комиссияның биылғы жұмыстары мен басымдықтары және 2025 жылға дейінгі стратегиялық даму жоспарын жүзеге асыру жайында айтты. Сонымен қатар ол Президент Қасым-Жомарт Тоқаевтың жуырдағы үндеуінде айтылған Қазақстан төрағалығының басым бағыттарын орындау жөніндегі Комиссияның жоспарымен бөлісті.

ЕЭК алқасының төрағасы Қазақстан Президенті айтқан нақты ұсыныстар мен бастамаларды қолдады. Михаил Мясниковичтің айтуынша, Еуразиялық экономикалық одақтың жұмысы бизнес қоғамдастық арасындағы ықпалдастықты жандандыруға, қосымша құн қалыптастырып, жаңа жұмыс орындарын ашып отырған кәсіпорындарды қолдауға бағытталады. Бұдан бөлек жас кәсіпкерлерді демеуге де басымдық беріледі.
Кездесу қорытындысы бойынша 2021 жылдың мамыр айында Қазақстанда Жоғары кеңестің кезекті отырысын өткізу жөнінде шешім қабылданды. Аталған жиын аясында Еуразиялық іскерлік форумын өткізу жоспарланып отыр.
///Конференция жұмысына сондай-ақ Парламент депутаттары, орталық мемлекеттік органдардың басшылары, БҰҰ Даму бағдарламаларының Қазақстандағы өкілдері, Еуропа кеңесі Венеция комиссиясының, ЕЫҚҰ-ның Астанадағы бағдарламасы кеңсесінің, ЕурАзЭҚ сотының, Еуропалық Одақтың Қазақстандағы өкілдігінің, Арменияның, Белорусьтің, Германияның, Иорданияның, Молдованың, Қырғызстанның, Ресейдің, Өзбекстанның, Украинаның конституциялық соттарының өкілдері, сондай-ақ танымал шетелдік және отандық құқықтанушы ғалымдар мен сарапшылар қатысты.
Мемлекеттік хатшы конференцияның ашылуында Қазақстан Президентінің қатысушыларға арналған құттықтауын оқып берді. Елбасы республикалық референдумда қабылданған Конституцияның талаптарын мүлтіксіз орындап, оның рухын берік ұстану еліміздің табысты дамуының басты қайнар көзі және кепілі болып саналатынын атап өткен. Қазіргі таңда Қазақстан жаңа мақсатты – ғасырдың ортасында әлемдегі ең дамыған отыз елдің қатарына қосылуды көздеп отыр. Оған қол жеткізу үшін «Нұрлы жол» жаңа экономикалық саясаты мен Бес институционалдық реформаны іске асыру жөніндегі Ұлт Жоспарының міндеттері табысты орындалуда.
Сондай-ақ конференцияда ГФР, Украина, Қырғызстан және Молдованың Конституциялық палатасының өкілдері баяндама жасады.
Конференцияға қатысушылар Қазақстанның конституциялық дамуындағы Нұрсұлтан Назарбаевтың айрықша рөлін атап өтіп, конституциялық құрылымдағы Қазақстанның тәжірибесіне жоғары баға берді.
/// 
Кездесуге президенттер – Қазақстаннан – Нұрсұлтан Назарбаев, Беларусь Республикасынан – Александр Лукашенко, Қырғызстаннан – Алмазбек Атамбаев, Ресей Федерациясынан – Владимир Путин, Тәжікстаннан – Эмомали Рахмон, Өзбекстаннан – Ислам Каримов, сондай-ақ ТМД Атқару комитетінің төрағасы – ТМД атқарушы хатшысы Сергей Лебедев қатысты.
Саммит барысында тараптар Ұлы Отан соғысындағы Жеңістің 70 жылдығын мерекелеу жайын талқылап, Кеңес Одағының Еуропа мен бүкіл әлемді фашизмнен құтқарудағы шешуші үлесін атап өтті.  
Сонымен қатар, ТМД мемлекеттері басшылары кеңесінің кезекті отырысын биылғы қазан айында Астанада өткізу мүмкіндігі қарастырылды.
Нұрсұлтан Назарбаев бұл жолғы кездесу ардагерлер мен тыл еңбеккерлеріне көрсетілген құрмет екенін атап өтті.
– Қасіретті соғыс жылдарында біздің халықтарымыз нацистік қатерге қарсы біртұтас болып жұмылды. Соғыстың негізгі ауыртпалығы нақ осы біздің елдерімізге түсті. Біздің әкелеріміз бен аталарымыз жеңді. Егер олар жеңбегенде саясат пен экономика қандай бағытта дамитыны, біздің халықтарымыз қазір қайда болатыны белгісіз еді. Басшылары осында отырған барлық елдер секілді Қазақстан да Ұлы Жеңіске зор үлес қосты. Сол кезеңдегі халқымыздың 20 пайызға жуығы – бір жарым миллион адам майданға аттанды, соның жартысы ғана оралды. 500-ден астам адам Кеңес Одағының батыры атағына ие болды. Өзге елдермен қатар Қазақстан да қарулы күштердің сенімді тылына айналды. Бұл жеңіс баршамыз үшін – ардагерлерге де, жастарға да маңызды, – деді Қазақстан Президенті.
Мемлекет басшысы қазіргі кезде жекелеген саясаткерлер мен мемлекеттердің соғыс қорытындысын тарихи деректерді бұрмалау арқылы қайта қарауға ұмтылысы байқалып отырғанына тоқталды.
– Мұндай әрекет бізге жарамайды. Біз Жеңіс туралы ақиқатты бірлесіп сақтауға, болашақта осындай қасіретті болдырмас үшін келесі ұрпаққа айтып жеткізуге тиіспіз. Бүгінде соғыстан сабақ алмағандардың бар екенін көріп отырмыз, өткеннің қателіктері қайталануда. Біз күрделі кезеңде тұрмыз, тұрақсыздық ошақтары ұлғайып келеді, жаңа шиеленістер туындауда. Мәселені дипломатиялық жолмен емес, күшпен шешуге ден қойылуда, бұл өте қатерлі, – деді Нұрсұлтан Назарбаев.
Қазақстан Президенті қазіргі заманның елеулі сын-қатері ауқымы жаһандық сипат алған халықаралық терроризм болып отырғанына назар аударды.  
– Қауіп-қатер көптеген мемлекеттердің ішкі саяси тұрақтылығы мен бейбіт дамуына төніп тұр. Бұл жауыздыққа тек жұмылған күш-жігер арқылы ғана қарсы тұра аламыз. Қазіргі кезде ТМД аясында терроризмге қарсы әрекеттің ұйымдасқан кешенді жүйесі құрылды. Осыған байланысты біздер қалыптастырған Достастық тетіктерінің тиімділігін арттыру қажеттілігі туындайды, – деді Мемлекет басшысы.
Соңында Нұрсұлтан Назарбаев баршаны алдағы мерекемен құттықтады.
– Барлық қазақстандықтар сияқты мен үшін де Ұлы Отан соғысындағы жеңіс әрдайым қаһармандықтың және біздің халықтарымыздың бірлігінің символы болып қала береді. Сол жылдары көрсетілген батырлық пен ерлік, жанқиярлық пен Отанға деген сүйіспеншілік әскери-патриоттық тәрбиенің іргелі негізі болып саналады, – деді Қазақстан Президенті.
Владимир Путин өз кезегінде мемлекеттердің басшылары атынан Нұрсұлтан Назарбаевты өткен сайлаудағы жеңісімен құттықтады. Сондай-ақ, Ресей Президенті Қазақстан биыл ТМД-ға төрағалық ететінін атап өтті. 


///
	 

	Қазақстан Президенті ҰҚШҰ Ұжымдық қауіпсіздік кеңесінің сессиясына және Жоғары Еуразиялық экономикалық кеңес отырысына қатысу үшін Мәскеу қаласына келді. Сапар аясында Мемлекет басшысының РФ Президенті В.Путинмен кездесуі де жоспарланған. 
///Мемлекет басшысы Қасым-Жомарт Тоқаевтың атына Құрбан айт мерекесіне орай шет мемлекеттердің Президенттері мен халықаралық ұйымдардың басшыларынан құттықтау хаттары мен жеделхаттары келіп түсуде.
Өзбекстан Президенті Шавкат Мирзиёев өзінің құттықтауында Қасым-Жомарт Тоқаевтың екі ел арасындағы достық пен бауырластықты, сауда-экономикалық, әлеуметтік, рухани-ағартушылық бағыттағы қатынастарды, сондай-ақ, халықтарымыздың ортақ сын-қатерлерге қарсы күрестегі ынтымақтастығын жан-жақты нығайтуға зор үлес қосқанын атап өткен.
Қырғызстан Президенті Сооронбай Жээнбеков екі ел халқының мүддесі үшін Қырғызстан мен Қазақстан арасындағы стратегиялық серіктестік, достық, одақтастық және тату көршілік байланыстар Қасым-Жомарт Тоқаевтың тікелей қолдауымен одан әрі нығая түсетініне сенім білдірді.
Тәжікстан Президенті Эмомали Рахмон Қасым-Жомарт Тоқаевпен бірлесе отырып, Тәжікстан мен Қазақстан арасындағы тығыз ынтымақтастықты нығайтуға және кеңейтуге бағытталған өзара ықпалдастықты жан-жақты ілгерілетуге ниетті екенін жеткізген.
Түрікменстан Президенті Гурбангулы Бердімұхамедов Қасым-Жомарт Тоқаевқа зор денсаулық, бақыт және оның қолға алған барлық бастамалары мен игі істеріне табыс, ал бауырлас Қазақстан халқына бақ-береке тіледі.
Түркия Президенті Режеп Тайип Ердоған өзінің құттықтау хатында «Жеке өзімнің және халқымның атынан Құрбан айт мерекесімен шын жүректен құттықтаймын. Қазір бастан кешіріп жатқан қиын-қыстау кезеңде бізді біріктіретін осы қасиетті мерекеде Сізге зор денсаулық, бақыт, ал бауырлас Қазақстан халқына бейбітшілік, бақ-береке тілеймін», – деп жазған.
Мемлекет басшысын Құрбан айт мерекесіне орай құттықтап, жылы лебіз білдірген құттықтау жеделхаттарын Әзербайжан Президенті Ильхам Әлиев, Иран Президенті Хасан Рухани, Египет Президенті Абдель Фаттах Ас-Сиси, Иордания Королі II Абдалла, Бахрейн Королі Шейх Хамад бен Иса Әл-Халифа, Оман Сұлтаны Хайсам бен Тариқ, Марокко Королі VI Мұхаммед, Алжир Президенті Абдельмаджид Теббун, Ауғанстан Президенті Ашраф Ғани, Палестина басшысы Махмуд Аббас пен Филиппин көшбасшысы Родриго Дутерте, сондай-ақ, Ислам ынтымақтастығы ұйымының Бас хатшысы Юсеф бен Ахмад Әл-Осеймин, ИСЕСКО-ның Бас директоры Салим М.Әл-Малик, Кавказ Мұсылмандары Басқармасының төрағасы, ТМД Дінаралық кеңесінің теңтөрағасы, шейх-уль-ислам Аллахшүкір Паша-заде жолдады.
Құттықтау жеделхаттары әлі де келіп түсіп жатыр.
///Мемлекет басшысы АҚШ-тың Қазақстандағы Төтенше және Өкілетті елшісі Уильям Мозерді еліміздегі дипломатиялық миссиясының аяқталуына байланысты қабылдады.

Қасым-Жомарт Тоқаев Қазақстан мен Құрама Штаттар арасындағы стратегиялық серіктестікті кеңейтуге қосқан үлесі үшін америкалық дипломатқа алғыс айтты.
– АҚШ-тың елшісі ретінде атқарған қажырлы еңбегіңізге ризашылығымды білдіремін. Құрама Штаттар – Қазақстанның Тәуелсіздігін алғаш боп мойындаған елдердің бірі. Біз мұны ешқашан ұмытпаймыз, – деді Президент.
Мемлекет басшысы достас екі ел халықтарының игілігі жолында Қазақстанның АҚШ-пен арадағы конструктивті ынтымақтастығын кеңейтуге бейілді екенін нақтылады.

Уильям Мозер Қасым-Жомарт Тоқаевқа қолдау көрсеткені үшін алғыс айтып, елімізде жүргізіліп жатқан саяси және экономикалық реформаларды жоғары бағалады. Сонымен қатар америкалық дипломат Вашингтонның Орталық Азиядағы тұрақтылық пен қауіпсіздікті қамтамасыз етуге ниетті екенін жеткізді.
Кездесу барысында екіжақты ынтымақтастыққа және аймақтық күн тәртібіне, соның ішінде Ауғанстандағы жағдайға қатысты өзекті мәселелер талқыланды.

Әңгімелесу соңында Қасым-Жомарт Тоқаев Уильям Мозерге алғыс төсбелгімен бірге табыс етіп, алдағы дипломатиялық қызметіне жетістік тіледі.


///Құрметті отандастар!
 
Бүгін біз баршамызға ортақ мереке – Алғыс айту күнін атап өтіп отырмыз.
Осынау айтулы күні қиын-қыстау сынақ жылдарында адамгершілік пен имандылық үстемдігінің жадымызда болуы  Қазақстан халқын біріктіреді.
Мейірімділік, өзара көмек және бір-біріне деген құрмет қазақтың киелі топырағында күллі қазақстандықтар көздің қарашығындай сақтайтын әрі мақтан тұтатын достық пен өзара түсінушіліктің бірегей атмосферасын қалыптастыруға мүмкіндік берді.
Өз отандастарымызға және туған өлкеге деген кіршіксіз алғыс сезімі бұл мерекеге ерекше терең мағына береді.
Сондықтан Алғыс айту күнінің басты мәні – тарихи жадыны сақтау, ұрпақтар сабақтастығы мен іргесі берік негіздегі ел бірлігін нығайту болып табылады.
Бүкіл қазақстандықтарды Алғыс айту күнімен шын жүректен құттықтаймын!
Сіздерге бақ-береке, бейбіт өмір және табыс тілеймін!
///1995 жылы Қазақстан Республикасының Конституциясын қабылдаған сәттен бастап осы күнге дейін Конституциялық Кеңеске 220 өтініш, соның ішінде Президенттен 22 өтініш жолданды.
«Қазақстан Республикасының Конституциялық Кеңесі туралы» заңға сәйкес, Конституциялық Кеңес Конституцияға ресми түсіндірме беруге құқылы. Заңнамада олқылықтардың орын алуы – болып тұратын жағдай.
Мысалы, Конституцияда Президентті алмастыру жолдары айқындалмаған, сондай-ақ оның өз еркімен отставкаға кету жағдайы қарастырылмаған. Мұндай нормалар әлем елдері конституцияларының бәрінде бар. Бұл аспектілердің өзектілігі зор екенін ескеріп, мен Конституциялық Кеңестен осы ережені түсіндіруді сұрадым.
Бүгінде қоғамды сайлау мәселесі қызықтырады. Бірақ, бұл тақырыпқа қатысты жұртты дүрліктірудің қажеті жоқ. Ата заңымызда, «Қазақстан Республикасының Президенті туралы» Конституциялық заңда сайлау өткізудің тәртібі мен уақыты, өкілеттіліктің аяқталу мерзімі анық жазылған. Конституцияға сәйкес Президент кезектен тыс сайлау өткізу жөнінде мәлімдеме жасауға құқылы, бірақ ондай жағдай бола қоймас. Сондықтан, тыныштық сақтап, күнделікті жұмыспен айналыса беру керек.
///Қасым-Жомарт Тоқаевқа қордың жұмысы жайында есеп берілді. Сондай-ақ ірі инфрақұрылымдық жобаларды іске асыруға, «Самұрық-Қазына» компаниялар тобының әлеуметтік орнықтылығын және қаржылық  тұрақтылығын қамтамасыз етуге қатысты Президенттің бұған дейін берген тапсырмаларының орындалу барысы туралы баяндалды.
Алмасадам Сәтқалиев Мемлекет басшысына «жасыл экономиканы» дамытуға байланысты салынатын жаңа құрылыс нысандарының жоспары, қор активтерін жекешелендіру мәселесі жөнінде айтты.
Кездесу соңында Президент «Самұрық-Қазына» қорының стратегиялық дамуына қатысты бірқатар нақты тапсырма берді.
///Қазақстан Президенті Ресей Федерациясымен ғарыш саласындағы, соның ішінде «Байқоңыр» ғарыш айлағының қызметі жөніндегі ынтымақтастықтың маңыздылығын атап өтті.
– Кеше ғана мен Ресей Федерациясына сапармен барып келдім. Сапар табысты болды деп бағалаймын. Ресей Федерациясының Президенті Владимир Путинмен маңызды келіссөздер өткізілді. Соның ішінде Сіз жетекшілік ететін сала жөнінде де әңгімелестік. Қазір тиісті жобалар екі тараптың да қарауында, – деді Қасым-Жомарт Тоқаев.
«Роскосмос» мемлекеттік корпорациясының басшысы Қазақстан Президентіне «Прогресс-МС11» жүк кемесінің «Байқоңыр» ғарыш айлағынан Халықаралық ғарыш стансасына сәтті ұшырылғанын мәлімдеді.
– Біз кеше әлемдік рекорд орнаттық. Бұған дейін көлік кемесі немесе экипаж Халықаралық ғарыш стансасына көп айналмалы сызба бойынша екі тәулік ішінде жететін. Кеше ғарыш кемесі Жерді екі рет айналды. Оның стансаға жақындауы және түйісуі 3 сағат 21 минут ішінде жүзеге асты. Мәскеуден Байқоңырға дейін үш сағаттай ұшамыз, енді Байқоңырдан Халықаралық ғарыш стансасына да шамамен сонша уақытта жетуге болады. Қазір алдымызда одан да қысқа сызба жасау міндеті тұр, – деді Дмитрий Рогозин.
Кездесуде тараптар ғарыш саласындағы ынтымақтастықтың перспективаларын, сондай-ақ Қазақстан мен Ресейдің бірлескен «Бәйтерек» ғарыш жобасының іске асырылу барысын талқылады.

///Президент жиынға қатысушылар алдында сөйлеген сөзінде халықтың Конституцияға енгізілетін түзетулерді референдумда қабылдағанын және оның заңды түрде күшіне енгенін атап өтті. Осылайша, азаматтарымыз Жаңа, Әділетті Қазақстан құруды қолдады.
– Референдум ауқымды жаңғыртуларды жалғастыруға жол ашты. Біз елдің үмітін және сенімін  ақтауға тиіспіз. Барлық салада  бәріне бірдей мүмкіндік берілетін қоғам құруымыз қажет. Тұрғындар экономикалық өсімнің игілігін шын мәнінде көруі  керек. Мемлекеттің байлығы белгілі бір адамдарға емес, барша халыққа тиесілі. Сондықтан, бүкіл халықтың әл-ауқатын арттыру – алдымызда тұрған аса маңызды міндет, – деді Президент.

Мемлекет басшысы экономика саласын тәртіпке келтіріп, түсінікті әрі әділ ойын ережесін бекіту қажет деп санайды. Оның айтуынша, бұл бағытта қордаланған проблемалар мен олқылықтар бар.
Қасым-Жомарт Тоқаев Жаңа Қазақстанда экономикалық дамудың басты қағидаты табыстың әділ бөлінуі және азаматтардың тұрмыс сапасын арттыру болуға тиіс екенін атап өтті.
– Жуырда менің Жарлығыммен экономикалық ресурстардың заңсыз шоғырлануына қарсы комиссия құрылды. Бұл комиссия заңсыз жылыстатылған қаражатты елге қайтарумен айналысады. Оның жұмысы ұдайы қоғам назарында болады. Халық бізден бос уәде емес, нақты нәтиже күтеді, – деді Президент.

Президенттің пікірінше, ынтымақты, заңдылықты және жауапкершілікті мінсіз сақтау маңызды.
– Барлық іс-әрекет құқықтық нормаларға толық сай болуға және заңға қатаң әрі мүлтіксіз негізделуге тиіс. Прокуратура қадағалаушы орган ретінде қабылданатын барлық рәсімдердің заңға толықтай сәйкес келуін қамтамасыз етуге міндетті. Бұл мәселеде қателесуге және біліксіздік танытуға болмайды, – деді Қасым-Жомарт Тоқаев.

Сонымен қатар Мемлекет басшысы ведомствоаралық комиссияны белсенді әрі нәтижелі жұмыс істеуге шақырды. 
– Комиссия жұмысының нәтижесі нақты әрі сапалы болуы керек, – деді Қасым-Жомарт Тоқаев.
Мемлекет басшысының айтуынша, елімізден заңсыз шығарылған капиталды барлық заңды рәсімдерді сақтай отырып қайтару үшін белгілі бір уақыт керек екенін түсіну қажет.

Қасым-Жомарт Тоқаевтың пікірінше, басты мақсат сотқа берілген қылмыстық істердің саны емес, экономиканы нақты сауықтыру.
Президент комиссияның қызметі жөнінде жұртшылыққа жүйелі түрде хабар таратып отыруды тапсырды. 
– Біздің мақсатымыз – айқын. Халықтан ұрланған активтерді елге қайтарып, әділдік орнатуымыз керек. Қазір, ең бастысы, жұмысты тиімді ұйымдастыру қажет. Комиссия мүшелері осы міндетті абыроймен атқарады деп сенемін. Президент Әкімшілігі барлық жұмысты бақылауда ұстайды, – деді Мемлекет басшысы. 
Сонымен қатар жиында Премьер-министр Әлихан Смайылов және Бас прокурор Берік Асылов баяндама жасады.






///
	 

	Өз хаттарында оқушылар Мемлекет басшысына оқудағы табыстары туралы айтып, өскелең ұрпақ үшін жағдай жасауға ерекше көңіл бөлінгені үшін алғыстарын білдірген.

	Ақтөбе облысындағы Тамды көмекші мектеп-интернатының 9-сынып оқушылары коньки спорты бойынша 2013 жылы Оңтүстік Кореяда өткен Бүкіләлемдік қысқы арнаулы Олимпиадалық ойындардың жеңімпаздары мен жүлдегерлері болып саналады. Олар жас спортшы-паралимпиадашылар атынан Қазақстанда мүмкіндігі шектелген адамдарға арналған спортты дамытқаны үшін Президентке алғыс айтқан.

	«Спорт – біз үшін қалыпты өмірге оралу. Әрбір мәре – әрдайым үміт, өзімізге сене білудің үлгісі. Бұл адам мүмкіндігінің шегі жоқ екенін білдіреді», – деп жазады авторлар хатта.

	Алматы қаласындағы «Зейнеп» мектебінің 2-сынып оқушысы Н.Данабаев өз хатында оқудан алған әсерін бөлісіп, өзі емделіп жатқан балалар орталығы педагогтерінің еңбегін атап өткен.

	«Бізде жақсы мектептер мен балалар орталықтары, сондай-ақ балаларға көмектесетін жақсы адамдар көп. Менің арманым – ақылды болып ер жету, анама көмектесіп, барлық адаммен дос болу», – деп жазады Н.Данабаев.

	Қарағанды мектеп-интернатының 11-сынып оқушысы Р.Жалаев отбасы мен жақындары оқуына қолдау көрсетіп, ауруға қарсы күресте көмектесетінін айтқан.

	«Жақында маған білім алуым үшін мектептен арнайы жабдықтар алып келді. Оларды қолдану арқылы оқу қызықты бола түсті. Мен Интернет арқылы көп қызық жайттарды біліп, өз қатарластарыммен әңгімелесе аламын», – делінген хатта.

	«Біздер, мүмкіндігі шектелген балалар, үш жылдан бері барлық басқа балалар секілді мектепте оқып жүргеніміз үшін Сізге зор алғыс айтқымыз келеді», – деп жазады Президентке астаналық №65 мектеп-гимназияның инклюзивтік 3-сынып оқушысы А. Базарбай.  

	Оқушы қыз Мемлекет басшысына өздеріне көрсетілген қамқорлықты ақтайтынын, сүйікті еліміздің нағыз лайықты азаматы болатындарын айтқан.

	Ал Шығыс Қазақстан облысының Жаңа Бұқтырма кентінен хат жолдаған 11 жастағы Н.Коломысов сырқатынан айығуына байланысты қуанышын бөліскен.

	«Мен туабітті жүрек талмасымен ауырып, қатты жапа шектім. Сіздің арқаңызда анаммен бірге Оңтүстік Кореяға тегін ота жасатуға бардым. Содан кейінгі халым жақсы, мектепте оқып жүрмін. Футбол ойнап, суда жүзе аламын», – дейді ол хатында.

	Н.Коломысов өз ауылындағы барлық бала атынан Мемлекет басшысының қызметіне табыс тіледі.

	Солтүстік Қазақстан облысындағы Ғ.Мүсірепов атындағы ауданның Воладар орта мектебі 10-11 сынып оқушылары ауылдық елді мекендерге жас мұғалімдердің келуіне себепші болған «Дипломмен ауылға!» бағдарламасының іске асырылып жатқаны үшін ризашылық білдіреді.

	«Олардың келуімен мектеп өмірі жандана түсті, оқуға деген ынта-ықылас артып, сабақтар қызықты, тартымды бола бастады», – дейді оқушылар Мемлекет басшысына жолдаған хатында.
///
	

	Кездесу барысында Нұрсұлтан Назарбаев Қазақстан тәуелсіздігінің 20 жылы ішінде екі ел арасындағы қарым-қатынастың жоғары деңгейге көтерілгенін атап өтті.

	- Біз экономика және мәдени салалар бойынша белсенді ынтымақтастықтағы бауырлас мемлекеттерміз. Кездесулер жоғары деңгейде ұдайы өткізіліп тұрады. Түркия Президенті Абдулла Гүлмен кездесуді және Премьер-Министр Реджеп Ердоғанның таяудағы біздің елімізге сапарын ерекше атап өткім келеді. Біздің өзара қарым-қатынасымызды нығайту мақсатында Түркі тілдес мемлекеттердің ынтымақтастық кеңесі құрылып, жұмыс істеп жатыр. Сонымен қатар, еліміздің өңірлерінде 20-дан астам қазақ-түрік лицейі және 2 университет жұмыс істейді. Бұл - біздің елдеріміздің арасындағы өзара сенім мен қарым-қатынастардың дамуының жоғары динамикасының айғағы. Қазақстан мен Түркия арасындағы парламенттік байланыстарды осындай жоғары деңгейде нығайту қажет, - деді Мемлекет басшысы.

	Түркия Ұлы Ұлттық Жиналысының төрағасы Жемил Чичек кездесу үшін алғысын білдірді және Қазақстан Президентіне Түркия басшылығының сәлемін жеткізді.

	- Бұл менің Қазақстанға тұңғыш сапарым емес. Сіздің еліңізге әр келген сайын еліңіздің және оның Астанасының қалай дамып келе жатқанын байқаймын. Осы жолғы сапарым барысында тағы да осыған көз жеткіздім. Бұл келуім біздің елдеріміз арасындағы парламентаралық байланыстарды одан әрі жандандыру және нығайту мақсатын көздейді, - деді Ж.Чичек.

	Сондай-ақ кездесуде Қазақстан мен Түркия арасындағы екіжақты ынтымақтастықты және парламентаралық қарым-қатынасты дамыту мәселелері талқыланды.

	 

	Кездесудің бейне нұсқасын осы жерден көріңіз.

///
	 

	Мемлекет басшылары өзара мүдделестік туғызып отырған мәселелерді талқылады. 
///
	 

	Мемлекет басшысы біздің еліміз форумда Азия құрлығының одан арғы дамуына қатысты өз ұстанымын білдіргенін мәлім етті. Ол бұл іс-шарада сөз сөйлеген мемлекет және үкімет басшылары атап көрсеткендей, Азияның маңызы артып келе жатқанын айтты. 

	- Әлем экономикасындағы Азияның рөлі, соның ішінде Қытай Халық Республикасының рөлі айрықша артып келеді. Қытайдың дамуы бізге де оң ықпал ететін болады. Қазіргі сенім мен достық қатынастар жалғасын табады. Бұл ел игілігіне айналмақ, - деді Нұрсұлтан Назарбаев.

	Сондай-ақ, Қазақстан Президенті Қытайға ресми сапарын қорытындылап, жаңадан сайланған ҚХР Төрағасы Си Цзиньпинмен өзара ұстанымдарын айқындап алғанын атап өтті.  

	- Біз осы жылдары экономикада да, саясатта да барлық бағыттар бойынша Қазақстан мен Қытай арасында сенім мен өзара достық режімінде орныққан қарым-қатынастарды жалғастыру туралы түбегейлі келісімге келдік. Сондай-ақ, Шанхай ынтымақтастық ұйымы, Азиядағы өзара іс-қимыл және сенім шаралары жөніндегі кеңес аясындағы ынтымақтастық пен Әлемдік және дәстүрлі діндер көшбасшыларының съезіне Қытайдың қатысуының маңызы зор, - деді Мемлекет басшысы.

	Сонымен қатар, Нұрсұлтан Назарбаев көлік және коммуникация салаларындағы екіжақты өзара іс-қимыл дами беретінін, онда Тынық мұхиттағы Ляньюньган портын пайдалану аса маңызды жоба болып саналатынын айтты.        
///Тараптар Қазақстан-Болгария қарым-қатынасын дамытудың қазіргі ахуалы мен өзекті мәселелерін талқылады.
Кездесу барысында Мемлекеттік хатшы Болгария тарапына Қазақстанның негізгі бастамаларын, оның ішінде ДСҰ-ға мүшелігін, БҰҰ Қауіпсіздік кеңесінің 2017-2018 жылдардағы тұрақты емес мүшелігін, Астанада «ЭКСПО-2017» көрмесін өткізу, сондай-ақ ЕО елдеріне қысқа мерзімді сапарлар үшін визасыз режім енгізу бастамасын қолдағаны үшін алғыс білдірді.
Г.Әбдіқалықова Болгария Қазақстанның Қара теңіз өңірі мен Балқан түбегіндегі негізгі серіктесінің бірі екенін атап өтті. 2015 жылы елдер арасындағы тауар айналымының көлемі 112,9 млн доллар болды.
Мемлекеттік хатшы Қазақстанның Еуразиялық көлік орталығы ретінде құруды көздеп отырған «Нұрлы жол» инфрақұрылымдық даму бағдарламасының іске асырылу барысы туралы хабардар етті. Алдағы 5 жылда оның жүзеге асырылуына 24 млрд доллар бөлініп, көліктік жобалар, оның ішінде ұзындығы 7 мың шақырымнан асатын «Батыс Қытай – Батыс Еуропа» авто жолы жобасы жүзеге асырылатын болады. Мемлекеттік хатшы Болгария тарапын осы жобаларға қатысуға шақырды.
Әңгімелесу барысында Мемлекеттік хатшы алдағы «ЭКСПО-2017» халықаралық мамандандырылған көрмесі туралы айтып, болгар компанияларын сол іс-шара аясында технологиялық және инфрақұрылымдық жобаларды жүзеге асыруға шақырды.
Г.Әбдіқалықова Қазақстан-Болгария қарым-қатынасының маңызды бөлігі ретінде мәдени-гуманитарлық салаға назар аударды. Қазақстанда болгар мәдениетін дамыту мақсатымен Болгар этномәдени орталығы жұмыс істейді. Мемлекеттік хатшы София университетінде қазақ тілін және Қазақстан тарихы және мәдениетін зерттеуге арналған кабинет ашқаны үшін болгар тарапына ризашылық білдірді.
Кездесу соңында Мемлекеттік хатшы Болгария Республикасының вице-президенті М.Поповаға «Ядролық қарусыз әлем қалыптастыру» халықаралық конференциясына қатысқаны және Қазақстан мен Болгария арасындағы диалогты нығайтуға қосқан үлесі үшін алғыс айтты.
///Кездесу барысында Қазақстан Президенті мен Абу-Дабидің тақ мұрагері сауда-экономикалық, инвестициялық, энергетикалық, мәдени-гуманитарлық салалардағы екі елдің ынтымақтастығы мәселелерін қарастырды. Сондай-ақ, күн тәртібіндегі өзекті халықаралық мәселелер талқыланды.
Келіссөздер қорытындысы бойынша мынадай құжаттарға қол қойылды:
– Қазақстан Республикасының Үкіметі мен Біріккен Араб Әмірліктерінің Үкіметі арасындағы Қазақстан Республикасының Біріккен Араб Әмірліктеріндегі Елшілігінің және Біріккен Араб Әмірліктерінің Қазақстан Республикасындағы Елшілігінің қажеттіліктері үшін Астана қаласында және Абу-Даби қаласында жер учаскелерін өзара өтеусіз пайдалануға беру туралы келісім;
– Қазақстан Республикасының Үкіметі мен Біріккен Араб Әмірліктерінің Үкіметі арасындағы Дипломатиялық паспорттарды иеленуші азаматтардың өзара визасыз сапарлары туралы келісімге өзгерістер енгізу туралы хаттама;
– Қазақстан Республикасы Дін істері және азаматтық қоғам министрлігі мен Біріккен Араб Әмірліктері Ислам істері және уақыфтар бас агенттігі арасындағы өзара түсіністік туралы меморандум;
– «АСТАНА ЭКСПО-2017» және «ЭКСПО ДУБАЙ 2020» бюросы арасындағы өзара түсіністік пен ынтымақтастық туралы меморандум;
– Маңғыстау облысы әкімдігі мен DP World FZE компаниясы арасындағы өзара түсіністік туралы меморандум;
– Қазақстан Республикасы Сыртқы істер министрлігі мен Біріккен Араб Әмірліктері Сыртқы істер министрлігі арасындағы Консулдық мәселелері бойынша бірлескен комиссия құру жөніндегі өзара түсіністік туралы меморандум;
– Қазақстан Республикасы Инвестициялар және даму министрлігі мен Біріккен Араб Әмірліктері Экономика министрлігі арасындағы Туризм саласындағы ынтымақтастық жөніндегі өзара түсіністік туралы меморандум;
– Қазақстан Республикасы Инвестициялар және даму министрлігі мен Біріккен Араб Әмірліктері Құрлықтағы және су көлігі федералдық агенттігі арасындағы Жолаушылар мен жүктердің автокөлік арқылы халықаралық тасымалы жөніндегі өзара түсіністік туралы меморандум.






///
	 

	Кездесу барысында энергетика, тау-кен металлургия және ауыл шаруашылығы саласындағы ынтымақтастық мәселелері талқыланды.

	Автомобиль, металлургия, азық-түлік және энергетика салаларында жұмыс істейтін «Гленкор Экстрата» компаниясы өнеркәсіптік және шикізаттық тауарлар жеткізетін әлемдегі ең ірі компаниялардың бірі саналады.

	
	 


///Қасым-Жомарт Тоқаевқа елімізде сыбайлас жемқорлыққа қарсы күрес бойынша қабылданып жатқан шаралар жөнінде баяндалды. Атап айтқанда, алты айда 1 200 сыбайлас жемқорлыққа қатысты іс қозғалып, 750 лауазымды тұлғаның қылмысы әшкереленді.
Президентке қылмыстық істерді тергеу барысы және келтірілген шығынды өтеу шаралары жөнінде ақпарат берілді. Соның ішінде елден заңсыз жылыстатылған қаржы активтерін қайтару туралы да айтылды.
Олжас Бектеновтің хабарлауынша, аталған шаралар аясында халықаралық ынтымақтастықты кеңейту жұмыстары жалғасуда. Қазақстанның Еуропа кеңесінің сыбайлас жемқорлық үшін қылмыстық жауапкершілік жөніндегі конвенциясына қосылуы, жемқорлардың көлеңкелі табыстарын ашу ісіндегі тиімді әдістердің бірі болмақ.
Бұдан бөлек, Президенттің тапсырмасына сәйкес Агенттік «Атамекен» ұлттық кәсіпкерлер палатасымен бірлесіп, шенеуніктердің бизнеске заңсыз араласуын болдырмау жөніндегі қорғау тетіктері бойынша шаралар кешенін әзірледі.
Кездесу қорытындысы бойынша Мемлекет басшысы Сыбайлас жемқорлыққа қарсы қызметтің жұмысын күшейтуге қатысты бірқатар тапсырма берді.
///Мемлекет басшысына елорданың әлеуметтік-экономикалық дамуы, Нұр-Сұлтан қаласын дамыту жөніндегі кеңесте берілген тапсырмалардың орындалу барысы туралы баяндалды.
Алтай Көлгіновтің айтуынша, былтыр елордада 2500 үлескер қаржы құйып, даулы мәселеге айналған 10 үйдің құрылысы аяқталған. Биыл 20 үйді пайдалануға беріп, 7 мыңға жуық үлескердің проблемасын шешу жоспарланып отыр.
Президент үлескерлерге қатысты мәселені ерекше бақылауда ұстау, сондай-ақ, тұрғын үй алаптарын дамыту және абаттандыру, тиісті инфрақұрылыммен қамтамасыз ету қажеттігін айтты.
Мемлекет басшысы қала тұрғындарын алаңдатқан әлеуметтік проблемаларды шешу, қолжетімді баспана құрылысының көлемін ұлғайту, кезекте тұрған әлеуметтік жағдайы төмен отбасыларға берілетін пәтерлердің санын көбейту, сонымен қатар, инвестиция тарту, шағын және орта бизнеске қолдау көрсету жайында нақты шаралар қабылдауды тапсырды.


///
	 

	Сапар барысында Мемлекет басшысының G20 саммитінің жұмысына қатысуы, шетел мемлекеттер және халықаралық ұйымдар басшыларымен екіжақты кездесулер өткізуі жоспарланған.
///Жеделхатта Мемлекет басшысы Қасым-Жомарт Тоқаев Фумио Кишиданы Жапонияның Премьер-министрі лауазымына сайлануымен шын жүректен құттықтаған.
– Жапонияның баянды өркендеуін жалғастыруға, еліңіздің дүниежүзілік қауымдастықтағы беделін асқақтатуға бағытталған игі істеріңіз бен жаңа бастамаларыңыз әрдайым табысты болуына тілектеспін. Қазақстан мен Жапония арасындағы кеңейтілген стратегиялық серіктестігімізді бүгіннен де биік белестерге көтеруді асыл мақсат тұтып, сан қырлы салалардағы өзара тиімді ынтымақтастығымызды одан әрі нығайту үшін Сізбен күш-жігер жұмылдыруға дайын екенімді растаймын, – делінген құттықтау хатта.
Қасым-Жомарт Тоқаев Фумио Кишидаға қажымас қайрат, аса жауапты қызметте лайым сәттілік, ал достас жапон халқына құт-береке тілеген.
///
	 

	Қырымбек Елеуұлы Көшербаев Қазақстан Республикасы Премьер-Министрінің орынбасары болып тағайындалсын.

	 

	 

	Қазақстан Республикасының

	                Президенті                                                                                                                 Н.Назарбаев
///Қасым-Жомарт Тоқаев Эмомали Рахмонды туған күнімен құттықтап, бауырлас Тәжікстан елінің өркендеуі жолындағы жауапты мемлекеттік қызметіне табыс тіледі.
Мемлекет басшысы Тәжікстан Президентінің қазақ-тәжік арасындағы достық қарым-қатынас пен стратегиялық әріптестікті нығайтуға зор үлес қосқанын атап өтті.
Президенттер сауда-экономикалық, инвестициялық және мәдени-гуманитарлық салалардағы екіжақты ынтымақтастықты одан әрі нығайтудың перспективаларын талқылады.
Эмомали Рахмон Душанбеде өткен ҰҚШҰ мен ШЫҰ саммиттеріне белсенді атсалысып, жемісті жұмыс атқарғаны үшін Қасым-Жомарт Тоқаевқа ризашылығын білдірді.
Тараптар жоғары деңгейдегі белсенді саяси диалогты сақтауды және халықаралық ұйымдар аясында өтетін алдағы кездесулердің кестесін талқылады.
///
	 

	Әңгіме барысында екі елдің көшбасшылары Қазақстан мен Финляндия ынтымақтастығының өзекті мәселелері мен даму перспективаларын талқылады.

	Сондай-ақ Украинадағы ахуал жөнінде пікір алмасылды. Қантөгісті, әсіресе бейбіт тұрғындардың арасындағы қантөгісті тоқтатудың және Украина дағдарысы бойынша келіссөздер үдерісін бастаудың маңыздылығы атап өтілді. 
///Елбасы Томотерапия және ядролық медицина орталығының жаңа ғимаратын аралап көріп, әр пациенттің жекелеген қажеттіліктеріне сай онкологиялық ауруларды нақты әрі жоғары сапалы сәуле беру арқылы емдеуге мүмкіндік беретін «TomoTherapyHI-HD» құрылғысының жұмысымен танысты.
Нұрсұлтан Назарбаев медициналық мекеменің қызметкерлерімен әңгімелесу кезінде онкологиялық ауруларға диагностика жасап, оларды емдеу барысында заманауи ғылыми әдістерді қолданудың маңыздылығын атап өтті.
Сонымен қатар, Қазақстан Президентіне медициналық құрал-жабдықтар мен препараттар шығаратын жаңа кәсіпорынның қызметі жөнінде мәлімделді.
***
Томотерапия және ядролық медицина орталығының арнаулы құрылғылары халықаралық стандарттарға сәйкес емдеу үдерісі мен сапасын оңтайландыруға және жетілдіруге, сондай-ақ алдағы уақытта өзге елдердегі онкологиялық ауруға шалдыққан пациенттерге медициналық көмек көрсетуге зор мүмкіндік береді.



///1995 жылы Қазақстан Республикасының Конституциясын қабылдаған сәттен бастап осы күнге дейін Конституциялық Кеңеске 220 өтініш, соның ішінде Президенттен 22 өтініш жолданды.
«Қазақстан Республикасының Конституциялық Кеңесі туралы» заңға сәйкес, Конституциялық Кеңес Конституцияға ресми түсіндірме беруге құқылы. Заңнамада олқылықтардың орын алуы – болып тұратын жағдай.
Мысалы, Конституцияда Президентті алмастыру жолдары айқындалмаған, сондай-ақ оның өз еркімен отставкаға кету жағдайы қарастырылмаған. Мұндай нормалар әлем елдері конституцияларының бәрінде бар. Бұл аспектілердің өзектілігі зор екенін ескеріп, мен Конституциялық Кеңестен осы ережені түсіндіруді сұрадым.
Бүгінде қоғамды сайлау мәселесі қызықтырады. Бірақ, бұл тақырыпқа қатысты жұртты дүрліктірудің қажеті жоқ. Ата заңымызда, «Қазақстан Республикасының Президенті туралы» Конституциялық заңда сайлау өткізудің тәртібі мен уақыты, өкілеттіліктің аяқталу мерзімі анық жазылған. Конституцияға сәйкес Президент кезектен тыс сайлау өткізу жөнінде мәлімдеме жасауға құқылы, бірақ ондай жағдай бола қоймас. Сондықтан, тыныштық сақтап, күнделікті жұмыспен айналыса беру керек.
///
	

	Қазақстан Республикасы мен Ресей Федерациясы арасындағы парламентаралық ынтымақтастық пен екіжақты қарым-қатынастарды дамыту мәселесі кездесудің негізгі тақырыбы болды. 
///Кездесу барысында парламентаралық өзара іс-қимылды нығайтудың, ұйыммен ынтымақтастықты одан әрі тереңдетудің перспективалары қаралды. Тараптар сондай-ақ, халықаралық күн тәртібіндегі өзекті мәселелерді талқылады.
Мемлекет басшысы халықаралық антиядролық конференцияға қатысу үшін елімізге сапармен келгені үшін С.Чоудхуриге алғыс айтты.
Нұрсұлтан Назарбаев түрлі елдердің парламент  мүшелері арасындағы тығыз байланыстың, халықаралық қауіпсіздікті нығайту және ядролық қарудан азат әлем қалыптастыру үшін бірлесе қызмет ету жолында жұмылудың маңыздылығын атап өтті.
С.Чоудхури қонақжайлық үшін алғыс айтып, елімізбен стратегиялық және достық қарым-қатынасты одан әрі дамыту үшін барлық күш-жігерін жұмсауға дайын екенін жеткізді.

///
	 

	Мемлекет басшысы атына Астанада Жоғары Еуразиялық экономикалық кеңестің мемлекет басшылары деңгейіндегі отырысының өтуіне және Еуразиялық экономикалық одақ туралы шартқа қол қойылуына байланысты үн қосқан лебіздер мен құттықтаулар толассыз келіп түсуде.  
	
	Белгілі кеңестік және ресейлік мемлекет қайраткері Е.Лигачев өз хатында шартқа қол қоюдың маңыздылығына тоқталған.
	 
	«Бұл жаңа тарихтың соңғы жиырма жылдығындағы айтулы оқиға екені күмәнсіз. Біздің елдеріміздің халқы өз тұрмыстары мен болашағына деген қамқорлықты айқын сезіне бастады», – деп жазады автор.
	
	Батыс Қазақстан облысының бірқатар ұйымдарының басшылары – «Зерде-Память» ҚҚ төрағасы Қ.Төлебаев, Орыс мәдениеті орталығының төрағасы С.Погодин, «Грамада» белорусь этномәдени бірлестігінің төрағасы М.Беляев және «Информбиржа news» газетінің шеф-редакторы С.Кульпин де Еуразиялық экономикалық одақ туралы шартқа қол қоюға қатысты өз қолдауларын білдірген.
	
	«Шартқа қол қою барлық мәселелерді табысты шешудің сенімді әрі жарқын мысалы болды, оған қатысушыларды бірігуге деген шынайы тілек, жан-жақты халықтық қолдау алға жетелейді. Қабылданған тұтас бір дәуір құжатының өміршеңдігіне жұрт толық сенеді», – дейді хат иелері.
	
	Еуразиялық экономикалық одақ туралы шарттың қабылдануына байланысты құттықтаулар Ауғанстандағы соғыс ардагерлерінің, Чернобыль АЭС-індегі апатты жоюшылардың қоғамдық ұйымдары өкілдерінен және өзге де бірлестіктерден келді.
	
	«Біз еуразиялық ықпалдастық идеясын толық қолдаймыз, ол жаһандану заманында халықтарымыздың игілігіне қызмет етеді және әлемдік нарықта табысты бәсекеге түсуге мүмкіндік береді, – делінген жеделхатта.
	
	Музыкатанушы, журналист Л.Мұхамеджанова өз жеделхатында Мемлекет басшысына қажырлы еңбегі мен елге және бүкіл Қазақстан халқына адал қызметі үшін алғысын білдірген, ал Алматы облысының тұрғыны С.Мұхаметрахимов Қазақстан Президентінің еуразиялық ықпалдастықты дамыту үдерісіндегі айрықша рөлін атап өткен.
///Ақорда резиденциясында 11 мемлекеттің төтенше және өкілетті елшілерінің Қазақстан Президентіне сенім грамоталарын тапсыру рәсімі өтті.

Сенім грамоталарын Біріккен Араб Әмірліктерінің елшісі Мухаммад Саид Әл-Арики, Швейцарияның елшісі Дэвид Грихтинг, Ирландия елшісі  Брайан Макэлдафф, Мексика елшісі Хосе Луис Мартинес Эрнандес, Жаңа Зеландия елшісі Сиалей Аллегра ван Тур, Албания елшісі Кастриот Робо, Гренада елшісі Олег Фирер, Мавритания елшісі Сид’Ахмед Әл Бекайе Хамади, Тунис елшісі Тарак Бен Салем, Норвегия елшісі Джон Микал Квистад және Никарагуа елшісі Альба Асусена Торрес Мехия тапсырды.

Қасым-Жомарт Тоқаев дипломаттарды еліміздегі миссияларының ресми басталуымен құттықтады.

– Сіздер Таяу Шығыс, Еуропа, Латын Америкасы, Кариб бассейні, Африка және Океания сияқты әлемнің әр бөлігінің өкілісіздер. Қазақстан халықаралық ынтымақтастықты нығайтуды жақтайтын ел ретінде сіздердің мемлекеттеріңізбен арадағы достық байланыстарды екіжақты форматта да, көпжақты форматта да одан әрі нығайтуға дайын, – деді Президент.
Мемлекет басшысы дипломаттардың назарын ел Тәуелсіздігінің 30 жылдық тарихи кезеңіне аударды. Сондай-ақ қазіргі Қазақстанның кемеліне келген, қалыптасқан, ішкі жағдайы тұрақты, алуантүрлі ұлттар бірлігінің тиімді үлгісін көрсетіп отырған, сондай-ақ қарқынды экономикалық өсімі бар және теңгерімді сыртқы саясат ұстанатын сыйлы мемлекет екенін атап өтті.

Сонымен қатар Президент еліміздің қазіргі сын-қатерлерді, оның ішінде климаттың өзгеруінен туындаған қауіптерді еңсеру жөніндегі әдістеріне тоқталды. Оның пікірінше, алдағы уақытта Глазгода өтетін жаһандық конференцияда қабылданатын шешімдердің орындалуы аса маңызды болмақ. Осыған байланысты Мемлекет басшысы  Қазақстанның көміртегіне бейтарап болуға қол жеткізу жөніндегі жоспарын еске салды.
– Осы айда біз Көміртегінен бейтарап дамудың 2060 жылға дейінгі тұжырымдамасын жүзеге асыруға кірісеміз. Жасыл экономиканы қаржыландыру және жасыл технологияға қолжетімділік аталған бастаманы іске асыруда маңызды рөл атқарады. БАӘ, Швейцария, Ирландия, Жаңа Зеландия және Норвегия мемлекеттерімен қатар сіздердің де елдеріңізбен ынтымақтастықты нығайтамыз деген үміттеміз, – деді Президент.
Қасым-Жомарт Тоқаев азық-түлік және су қауіпсіздігін қамтамасыз етудің маңыздылығына мән берді.
– Қазақстан азық-түлік тасымалдаудың жаһандық жүйесіне белсенді атсалысады. Біз ауыл шаруашылығы секторын экологияландыруға және тұрақты дамытуға ниеттіміз. Азық-түлік қауіпсіздігі жөніндегі Ислам ұйымын  құруға бастамашы болдық және қазіргі уақытта осы ұйымға төрағалық етіп отырмыз. Оның құрамына 1,5 миллиардқа жуық халқы бар 36 ел кіреді, – деді Президент.

Мемлекет басшысы Еуропадағы қауіпсіздік және ынтымақтастық ұйымының 2010 жылғы саммитінің Астана декларациясында айтылған қауіпсіздік жөніндегі ортақ әрі біртұтас еуроатлантикалық және еуразиялық қоғамдыстыққа бейіл екенін нақтылап, Албанияның 2020 жылы ЕҚЫҰ-ға төрағалық қызметін тиімді атқарғанын айтты.
Президент қауіпсіздікті қамтамасыз ету мәселелері туралы айта келіп, Азияда қақтығыстарды болдырмау және бейбітшілікті сақтау еліміздің сыртқы саясатындағы басымдықтардың бірі екенін жеткізді. Бұл ретте, Мемлекет басшысы қауіпсіздік мәселелерін шешу жөніндегі ұжымдық тәсілдерді пысықтау үшін тиімді плафторма ретінде АӨСШК-нің рөлін атап өтті.
Қасым-Жомарт Тоқаев Ауғанстандағы жағдайға да тоқталып, осы елдің жаңа билігін зорлық-зомбылықты, заңсыз есірткі тасымалын және бақылаусыз көші-қонды болдырмау жөніндегі міндеттерін орындауға шақырды.
Сонымен қатар Мемлекет басшысы елшілерге Қазақстанның Ауғанстандағы жағдайды тұрақтандыру жөніндегі халықаралық күш-жігерге қосқан үлесі туралы айтты.
– Ауған халқына гуманитарлық көмек ретінде құны 2,5 миллион доллар болатын 5 мың тонна бидай ұнын жеткізу мәселесін пысықтап жатырмыз. Мұндай көмек аталған елге тұрақты түрде беріліп отырады, – деді Президент.
Қасым-Жомарт Тоқаев сөзінің соңында дипломаттарға табыс тілеп, олардың мемлекеттері мен үкіметтерінің басшыларына сәлемін жолдады.






















///Брифинг барысында Елбасы екіжақты ынтымақтастықтың барлық бағыттары бойынша Қазақстан мен Сербияның өзара қарым-қатынасы аясын одан әрі кеңейтудің маңыздылығын атап өтті.
– Сербия Президентінің Астанаға былтырғы сапары және Белградқа менің осы сапарым белсенді экономикалық өзара іс-қимылдың бастауына айналады деп ойлаймын. Ол үшін қазір бірегей мүмкіндіктерге жол ашылуда. Белградтың орталығында Жамбыл Жабаев ескерткішінің ашылуы – халқымыз бен мәдениетімізге деген құрметтің белгісі. Бұл да өте маңызды, – деді Қазақстан Президенті.
Сонымен қатар, Нұрсұлтан Назарбаев білім беру, медицина және фармацевтика, ауыл шаруашылығы, ақпараттық технологиялар, құрылыс салаларындағы өзара іс-қимылды жандандыру қажеттігіне назар аударды.
Соңында Мемлекеттік басшысы сапар аясында өткен келіссөздер мен кездесулер екі елдің экономикалық байланысын одан әрі нығайтуға септігін тигізетінін айтты.
///Бүгін Президенттің төрағалығымен Шетелдік инвесторлар кеңесінің 34-ші пленарлық отырысы өтті. Жиынға ірі трансұлттық компаниялардың, мемлекеттік органдардың басшылары мен халықаралық ұйымдардың өкілдері қатысты.
Отырыстың күн тәртібінде экономиканы көміртегінен арылту ісін дамыту және көміртегін аз пайдалану технологияларын енгізу мәселелері қарастырылды.
Мемлекет басшысы бүгінгі отырыс халықаралық ахуалдың шиеленіскен жағдайында өтіп жатқанын атап өтті.
– Жаһандық логистика жүйесінің бұзылуы, сауда соғыстары, бұрын-соңды болмаған инфляциялық қысым – мұның бәрі бүгінгі күннің шынайы көрінісі. Мұндай жағдайда мемлекет пен бизнес жаңа ойын ережелеріне тез бейімделуі керек. Біз тек осылай ғана бәсекеге қабілеттілігімізді сақтай аламыз, – деді Президент.

Қасым-Жомарт Тоқаев жүргізіліп жатқан ауқымды демократиялық реформалар, жуырда өткен жалпыұлттық референдумның негізгі мақсат-міндеттері туралы айтты. Президенттің пайымынша, жүргізіліп жатқан саяси реформалар кешенді экономикалық жаңғырумен қатар жүруге тиіс.
– Дәл осындай тәсіл бізге орташа табыстың қыспағынан шығуға, дамудың келесі деңгейіне өтуге жол ашады. Сондықтан біз, шын мәнінде, еліміздің нарықтық, еркін әрі бәсекеге қабілетті экономика құруға бағытталған жаңа экономикалық саясатын жүзеге асырып жатырмыз. Осыған байланысты инвестициялық ахуалды жүйелі түрде жақсартуға да ерекше көңіл бөлеміз, – деді Мемлекет басшысы.
Президент экономиканы көміртегінен арылту және көміртегін аз пайдалану технологиясын енгізудің өзектілігіне назар аударды. Атап айтқанда, климаттың өзгеруіне, бидай өнімінің азаю және су ресурстарының жеткіліксіз болу қатерлеріне байланысты проблемаларды шешу үшін шұғыл түрде жүйелі шаралар қабылдау мәселесіне тоқталды.
Қасым-Жомарт Тоқаев Қазақстандағы барлық парниктік газ қалдықтарының 80 пайызы қазба отындарын пайдалану арқылы энергия өндірумен байланысты және бұның еліміздің климатына кері әсер ететін негізгі фактор екенін атап өтті. Оның айтуынша, энергетика саласын жаңғыртудың айтарлықтай маңызы бар.
Қазақстан Президенті инвестициялық ахуалды одан әрі жақсарту және инвесторлардың заңды құқығын қорғау жүйесін жетілдіру мемлекетіміздің стратегиялық міндеті екенін атап өтті.
– Былтыр шетелдік серіктестер біздің экономикамызға шамамен 24 миллиард доллар инвестиция салды. Бұл оның алдындағы жылмен салыстырғанда 38 пайызға көп. Бір айта кетерлігі, шетелдік инвестицияның 60 пайыздан астамы қазірдің өзінде экономиканың шикізаттық емес секторына тиесілі. Біз бұл инвестицияларды жоғары бағалаймыз және шетелдік серіктестер алдындағы барлық міндеттемемізді мінсіз орындауға бар күшімізді саламыз. Қазақстан инвесторлар үшін ашық есік саясатын күшейте түседі, – деді Мемлекет басшысы.

Қасым-Жомарт Тоқаев шетелдік компаниялармен тікелей ықпалдастықты жолға қою, соның ішінде оларды елімізге көшіру немесе бірлескен кәсіпорындар ашу үшін барлық институционалдық жағдайларды жасауға дайын екенін мәлімдеді.
– Біздің мақсатымыз – инновацияларды дамыту және еліміздегі адам капиталының деңгейін арттыру. Шетелдік инвесторлар кеңесі бұл жерде, әсіресе, өзара тиімді шешімдерді табу және ынтымақтастықтың өзекті бағыттары жөнінде тәжірибе алмасу тұрғысынан өзіне тиісті рөлін атқаруы керек деп есептеймін. Үкімет осы кеңеспен бірлесе отырып, аталған мәселелерді шешудің нақты шараларын талдап, әзірлеуі қажет, – деді Қазақстан Президенті.
Қасым-Жомарт Тоқаев инвестициялық ахуалды жақсарту жөніндегі жүйелі жұмыс ауқымды реформалармен ұштасатынын айтты. Бұл жерде адал бәсекелестікті дамыту, сыбайлас жемқорлықты жою, тиімді мемлекеттік басқару, адам капиталының сапасын арттыру және сот жүйесін реформалау мәселелері сөз болды.
Мемлекет басшысы өз сөзінде 2060 жылға дейін көміртегінен бейтараптыққа қол жеткізу үшін күш жұмылдыру керек екеніне ерекше назар аударды. Сондай-ақ ауқымды экономикалық, технологиялық және әлеуметтік жаңғыруларды қамтитын тиісті стратегиялық жоба әзірленіп жатқанын жеткізді. Бұл жыл соңына дейін қабылдануға тиіс.

Президент Еуропа одағының 2030 жылға қарай парниктік газ қалдықтарын 55 пайызға азайтуға және 2050 жылға қарай көміртегінен бейтараптыққа қол жеткізуге ниетті екенін еске салды. Бұл ретте Мемлекет басшысы 2026 жылдан бастап қазақстандық экспорттаушылар Еуропа одағының бюджетіне шекаралық көміртегі салығын төлейтініне және бұл отандық өнімнің бәсекеге қабілеттілігіне әсер етуі мүмкін екеніне назар аударды.
Осы ретте Қасым-Жомарт Тоқаев ел экономикасындағы көміртегін пайдалану көлемін төмендету және экономикалық шығындардың алдын алу үшін атқарылып жатқан шараларға егжей-тегжейлі тоқталды. Атап айтқанда, қалдықтарды саудалауға қатысты ұлттық жүйені еуропалық жүйеге жақындату жөнінде Үкіметтің атқарып жатқан жұмысы туралы мәлімдеді.
– Парниктік газ қалдықтарының үлестік коэффициенттерінің есептеу әдістемесін күшейту бағытында қайта қарауды жеделдету қажет. Есептеу тәсілі еуропалық әдіске сәйкес, яғни саладағы ең озық 10 өндіріс негізінде жасалуға тиіс. Осы ретте өндірістің негізгі ғана емес, қосалқы түрлерін де ескеру керек. Сондай-ақ Еуропа одағының қалдықтарды сату жүйесі сияқты экономика секторларын кеңінен қамту қажет. Кеңес мүшелері іс жүзінде көмек көрсетуге тиіс. Бұл жұмысты келесі жылы аяқтау қажет, – деді Президент.

Мемлекет басшысы экономиканың экспортқа бағытталған секторларына арналған квоталарды ақылы түрде бөлуге кезең-кезеңімен көшу қажет екенін атап өтті. Президенттің пікірінше, квота саудасының отандық жүйесі парниктік газ қалдықтарын өлшеу және тексеру бойынша сенімді деректерге негізделуі керек.
– Алайда, іс жүзінде, біз мүлде олай емес екенін көріп отырмыз. Парниктік газ қалдықтарын тексеру және анықтау жөніндегі органдар берілген есептерді қашықтан куәландырып, қондырғылар орнатылған операторлық учаскелерге бармайды. Осылайша, елдің әртүрлі аймағында олар бір уақытта жиырмаға жуық есепті тексере алады. Мұндай есептердің дұрыстығы күмән тудырады. Сондықтан Үкіметке парниктік газ қалдықтарын тексеру және анықтау жөніндегі органдардың жауапкершілігі мен құзыретін күшейту жөнінде пәрменді шаралар қабылдауды тапсырамын, – деді Мемлекет басшысы.
Сонымен қатар Қасым-Жомарт Тоқаев үлкен энергетикалық тәсілге көшуге дайындық жұмыстарын біртіндеп ынталандыруға бағытталған жаңа Экологиялық кодекстің қабылданғаны жөнінде айтты. Құжат кәсіпорындарды экологиялық төлемдерден толығымен босату арқылы өндірісті жаңғыртуға мүмкіндік береді. Бұл ретте Президент ірі өнеркәсіп кәсіпорындарына 2023 жылдың 1 қаңтарынан бастап қалдықтарға мониторинг жасайтын автоматтандырылған жүйені орнату жөніндегі міндеттерін еске салды. Сондай-ақ Үкіметке осы талапты уақтылы және сапалы орындауды қамтамасыз етуді тапсырды.

Қазақстан басшысы атап өткен тағы бір маңызды міндет – аумақтарды көгалдандыру және жаңа алқаптарға ағаш отырғызу.
– Менің тапсырмаммен 2025 жылға дейін еліміз бойынша екі миллиард ағаш отырғызу жоспарланып отыр. Өткен жылы 138 миллион, ал биыл 280 миллион ағаш егілді. Алайда бұл қарқын жеткіліксіз, оны жылдамдату қажет. Кеңес мүшелерін аталған бастаманы қолдап, осы іске елеулі үлес қосуға шақырамын, – деді Мемлекет басшысы.
Президент елімізде газ тұтынуға сұраныстың артқанын атап өтіп, көмірді пайдалануды азайту ісінде газ саласының маңызды рөл атқаратынын айтты.
– Газ экспортына қарағанда ішкі қажеттіліктерді қамтамасыз ету маңызды екенін қадап айтқым келеді. Үкіметке Теңіз кен орнының акционерлерімен бірлесе отырып, экспортталатын екі миллиард текше метр газды ішкі нарыққа қайта бағыттауды тапсырамын, – деді Қасым-Жомарт  Тоқаев.

Мемлекет басшысы жаңартылатын және баламалы энергия көзін дамыту әлеуетінің артып келе жатқанына тоқталды. 2030 жылға қарай еліміздің энергия теңгеріміндегі жаңартылатын энергия көзін кемінде 15 пайызға дейін арттыру міндеті қойылды.
Сонымен қатар Президент атом энергиясын пайдаланудың маңызды екенін атап өтті. Оның пікірінше, жаңартылатын энергияның тұрақсыз және газ тарату ісі шектеулі болған жағдайда «залалсыз» атом үздіксіз энергия берудің жалғыз көзі болады.

Қазақстан Президенті сөзін қорытындылай келе, Кеңес мүшелерін «жасыл» жобаларды жүзеге асыру, ESG инвестициясын тарту және орнықты даму мақсаттарына қол жеткізу жөніндегі іс-қимылдарды жандандыруға шақырды. 
Жиын барысында Еуропалық қайта құру және даму банкінің президенті Одиль Рено-Бассо, Премьер-министрдің орынбасары – Сауда және интеграция министрі Бақыт Сұлтанов, Ұлттық экономика министрі Әлібек Қуантыров, «Шетелдік инвесторлардың қазақстандық кеңесі» Ассоциациясы басқармасының төрағасы Ерлан Досымбеков, Азия даму банкінің вице-президенті Ашок Лаваса, Chevron корпорациясының атқарушы вице-президенті Джеймс Джонсон, Еуропа, Таяу Шығыс және Африка елдеріндегі Citigroup компаниясының бас атқарушы директоры Дэвид Ливингстон, ERG Sarl директорлар кеңесінің төрағасы Александр Машкевич, Exxon Mobil корпорациясының аға вице-президенті Нил Чапман, Ресей мен ТМД елдеріндегі General Electric компаниясының президенті Бела Ференци, Шығыс Еуропа бойынша Philip Morris International компаниясының президенті Марко Мариотти, «Полиметалл УК» АҚ президенті Игорь Финогенов, Орталық және Шығыс Еуропа елдеріндегі PwC компаниясының басқарушы серіктесі Ник Кош, Veon Ltd тобының бас атқарушы директоры Каан Терзиоглу, Азия-Тынық мұхиты аймағы бойынша TotalEnergies компаниясының аға вице-президенті Жулиен Пуже баяндама жасады.



 
/// 
Қазақстан Президентінің атына саясаткерлерден, қоғам қайраткерлерінен, білім және ғылым саласы өкілдерінен құттықтау хат-хабарлары әлі де келіп түсіп жатыр.
Мәселен, Қырғыз Республикасының Премьер-министрі Т.Сариев Қырғызстан халқы Нұрсұлтан Назарбаевқа үлкен құрметпен қарайтынын айтады. «Бауырлас халықтарымыз арасындағы достық қарым-қатынасты дамытып, нығайту ісіне Сіздің қосқан зор үлесіңізді ризашылық және алғыс сезіммен атап айтамыз. Қазақстанмен арадағы екіжақты байланыстарды өрістетуге Қырғызстанның зор мән беріп отырғанын тағы да растағым келеді», – делінген хатта.
Ресей Федерациясы Қарачай-Черкес Республикасының басшысы Р.Темрезов Нұрсұлтан Назарбаевтың өмірі Қазақстанның тарихымен және оның халқының тағдырымен берік байланысты екеніне тоқталған. «Нағыз көшбасшы ретінде Сіз өзіңіздің күш-қайратыңызды, өмірлік және кәсіби тәжірибеңізді Қазақстанның мемлекеттілігі мен егемендігін,  саяси тұрақтылығын нығайтуға,  әлеуметтік-экономикалық дамуына, этносаралық және конфессияаралық татулықты сақтауға жұмсап келесіз. Шынайы интернационалист және өз Отанының патриоты ретінде елдің күші оның халқының бірлігінде екенін сіз әрдайым түсіне білдіңіз», – деп жазады автор.
Өз кезегінде Моңғолияның Тұңғыш Президенті П.Очирбат моңғол халқы Нұрсұлтан Назарбаевты еңбегінің тарихи маңызы бар мемлекет қайраткер ретінде жақсы білетінін айтқан. «Сіз Моңғолия мен Қазақстан арасында достық қарым-қатынас пен ынтымақтастықты дамыту бағытында игі іс бастадыңыз. Сіз алға қойған биік мақсаттың бірі Қазақстанды әлемнің 30 дамыған елінің қатарына қосу болғандықтан, еліңізді жарқын болашақ күтіп тұр», – делінген хатта.
Ресей Федерациясының Мәдениет жөніндегі қоғамдық палатасының комиссиясы төрағасының бірінші орынбасары, Халықаралық «Жанды ғаламшар» экологиялық қозғалысы басқармасының төрағасы Н.Дроздов Қазақстан тәуелсіздігінің орнығуындағы Нұрсұлтан Назарбаевтың тарихи рөлі әлемдік қоғамдастық тарапынан жоғары бағаланғанын атап өткен. «Сіздің басшылығыңызбен Қазақстан халықтың әл ауқатын жыл өткен сайын арттырып, этносаралық келісімді нығайтып, өзге мемлекеттермен бейбіт диалог орнатып әрі оны өрбіте отырып,  қалыптасудың күрделі жолынан өтті және зор экономикалық табыстарға жетті», – деп жазады автор.
Демократиялық «Ак жол» партиясының төрағасы А.Перуашев заманауи мемлекеттілікке қол жеткізуден басталып, Ұлы дала төсінде ғажайып Астананы салумен аяқталатын бүгінгі Қазақстанның әрбір жетістігі Нұрсұлтан Назарбаевтың табандылығымен, прогрессивтік саяси жігерімен тікелей байланысты екенін айтқан. Сондай-ақ ол іс жүзінде тек әкімшілік орталық емес, елдің мәдени және рухани жүрегіне айналған Астананың 17 жылдығын мерекелеу жоғары деңгейде өткеніне, назар аударды.
Қазақстандық кәсіби заң конкурсының лауреаттары өз хаттарында  республикамыз Нұрсұлтан Назарбаевтың басшылығымен гүлдене түсіп, бүкіл әлемді мойындатуын жалғастырып келе жатқанын жазыпты. «Біздің жан-жүрегіміз Сізге деген мақтаныш сезіміне толы. Қазақстанды жеңісті бір белестен екіншісіне бастаудағы Сіздің батылдығыңыз бізді қанаттандырады. Сіздің «100 қадам» атты бағдарламаңыз жаңа реформаларға әр азаматтың атсалысуы үшін жаңа көкжиектерге жол ашады», – делінген хатта.
А.Селезнев атындағы Алматы хореография училищесінің ұжымы халықаралық байланыстардың кеңеюі, маңызды саяси шешімдердің қабылдануы, көптеген инвестициялық жобалардың іске асуы, экономикалық даму, тұрақтылық пен бірлік Нұрсұлтан Назарбаевтың көреген саясатының нәтижелері екеніне назар аударған.
Сондай-ақ өз құттықтауларын Чехиядан Д.Селиванов, Украинаның Киев қаласынан А.Мурашко, Алматы қаласы мен Алматы облысынан Үлескерлердің бірыңғай үйлестіру кеңес мүшелері, Атырау облысы Индер кентінен А.Есенғалиева, Қызылорда облысы Арал қаласынан Қ.Ерғазиев, Алматы қаласынан С.Люлина, Қарағанды қаласынан С.Әубәкірұлы және Шегіровтар отбасы, Жамбыл облысынан Н.Байшөкенов, Шығыс Қазақстан облысы Семей қаласынан Е.Оразалин, Солтүстік Қазақстан облысынан Б.Баймағамбетова, сондай-ақ Астана қаласынан Б.Тәжіманова және Шевченколар отбасы жолдады.
Жылы лебізді құттықтаулар қазақстандық жастар өкілдерінен – Алматы облысы Есік қаласынан Ә.Азаттан, Алматы қаласынан  С.Бациевтен келіп түсті.
Мемлекет басшысын ерекше өлең жолдары арқылы Оңтүстік Қазақстан облысынан Т.Қожанов және Павлодар облысынан Д.Ақатаев құттықтады.
Мемлекет басшысы атына құттықтау хаттары мен жеделхаттары әлі де келіп түсуде.  
///Президент Қасым-Жомарт Тоқаев Қазақстан мен Беларусьтің сауда-экономикалық, ғылыми-техникалық, гуманитарлық салалардағы байланыстарын, сондай-ақ, интеграциялық бірлестіктер аясындағы ықпалдастығын оң бағалады. Қасым-Жомарт Тоқаев екі мемлекет басшыларының тығыз байланыс жасап тұратынын және жоғары деңгейде қол жеткізген уағдаластықтардың сәтті жүзеге асырылатынын ерекше атап өтті.
– Сіздің бұл сапарыңыздың бағдарламасы тығыз екен. Қостанай облысына бардыңыз. Бұл өнеркәсіп және ауыл шаруашылығы әлеуеті тұрғысынан өте маңызды аймақ. Нақты келісімдерге қол жеткізіліпті. Сенбі күні Президенттеріңіз Александр Лукашенкомен сөйлестім. Екі мемлекет арасындағы стратегиялық серіктестікті одан әрі дамыту мәселелері жөнінде пікір алмастық. Қазақстан үшін Беларусь, шын мәнінде, стратегиялық серіктес әрі одақтас ел. Ынтымақтастығымызды нығайтып, дамыта беру үшін барлық мүмкіндікті жасаймыз, – деді Қазақстан Президенті.

Қасым-Жомарт Тоқаев екіжақты келіссөздердің қорытындысы Қазақстан мен Беларусь қатынастарының көкжиегін одан әрі кеңейте беруге мүмкіндік беретініне сенім білдірді.  
– Әрине, бұл уағдаластықтар бір сәттік емес, сондықтан оған байыппен қарап, жүктелген міндеттемелерді орындауымыз керек. Яғни, бос сөзге малданбай, Сіздің тарапыңыздан және үкіметтер деңгейіндегі келіссөздер барысында айтылған барлық мәселені нақты шешу қажет, – деді Мемлекет басшысы.

Беларусь Премьер-Министрі Роман Головченко Александр Лукашенконың сәлемін жеткізді және екі елдің сауда-экономикалық байланыстарының перспективаларына егжей-тегжейлі тоқталды.
– Біз әрдайым одақтас әрі серіктес елміз. Адами фактор – іскерлік қатынастарды дамыту үшін аса маңызды. Сондықтан пандемиядан кейінгі кезеңде сауда-экономикалық ынтымақтастығымыздың қарқынды дамитынына сенімдіміз. Беларусьтің Қазақстанға, ал Қазақстанның Беларуське шығаратын экспорты жылдам артып келеді. Бұл Қазақстан үшін өте жақсы фактор болып табылады, – деді Роман Головченко.

 

///Қала әкімі Б.Сұлтанов Нұрсұлтан Назарбаевқа елорданы одан әрі дамыту және қала құрылысын жүргізу жоспары жөнінде мәлімет берді.
Елбасы тұрғындар үшін қолайлы жағдайлар жасаудың және әлеуметтік инфрақұрылымның қол жетімділігін қамтамасыз етудің маңыздылығын атап өтті.
Сонымен қатар, Қазақстанның Тұңғыш Президенті елорданы одан әрі дамыту ісін әлемдік тәжірибені және қала құрылысындағы заманауи трендтерді ескере отырып, жалғастыру қажеттігін айтты.
Нұрсұлтан Назарбаев елорданы газбен қамту және қала көшелерін көгалдандыра түсу үдерісіне ерекше тоқталды.
Сондай-ақ, қала көшелеріндегі көлік жүктемелерін төмендету, жаяу жүргіншілердің қауіпсіздігі, экологиялық проблемаларды шешу және Ботаникалық саябақты дамыту мәселелеріне баса мән берілді.
Қазақстан Республикасының Тұңғыш Президенті – Елбасының Баспасөз қызметі


///
	

	Іс-шараға жер шарының барлық құрлығын қамтитын, әлемнің 70 елінен қонақтар қатысты. Олар - белгілі саясаткерлер, ғалымдар, сарапшылар, әлем парламенттері мен парламентаралық өзара іс-қимыл ұйымдарының өкілдері. Олардың арасында БҰҰ Бас хатшысының Арнайы өкілі – БҰҰ Орталық Азиядағы алдын алу дипломатиясы жөніндегі Өңірлік орталығының басшысы Мирослав Енча, Ресей Федерациясы Федералды Жиналысы Федерациялық Кеңесінің Төрайымы Валентина Матвиенко, Германия Федеративтік Республикасының Сыртқы істер министрі Гидо Вестервелле, АҚШ Конгресінің мүшесі Эни Фалеомаваега, Орта мемлекеттер бастамаларының негізін қалаушы және төрағасы Дуглас Рош бар.

	Қазақстан Президенті өз сөзінде бүгінде әлем Ядролық сынақтарға қарсы халықаралық іс-қимыл күнін үшінші рет атап өтіп жатқанын еске салды. Бұл күн тарихта тұңғыш рет өз аумағында ядролық сынық полигонын жапқан Қазақстанның бастамасы бойынша БҰҰ тарапынан бекітілді.

	- Біздің халқымыздың қалауымен бұдан 21 жыл бұрын жүзеге асқан бұл тарихи актінің зор өркениеттік мәні бар.  Қазақстан үшін бұл түпкілікті егемендік пен тәуелсіздікке қарай жасаған шешуші қадам болды. Қазақстан халқы үшін ядролық қару мен радиация түсініксіз ұғым емес еді. Бұл қырық жылдан астам уақыт бойы біздің Жер анамызды тітіркенткен қатал да қайталанбас зұлмат болатын. Біздің еліміздің аумағында 500-ге тарта атмосфералық, жерүсті және жерасты «бейбіт» деп аталып келген әскери сынақтар жасалды. Бұл ядролық қару пайда болғалы бергі әлемде жасалған сынақтардың тең жарымына тең.  Ядролық радиация даланы, өзен-көлдерді улады, айналасындағы барша тіршілікті біртіндеп жойды Ядролық зұлмат сынақ аймағында тұрған бір жарым миллионнан астам қазақстандықтың тағдырын тәлкекке салып, денсаулықтарына зиянын тигізді. Оның зардабы әлі күнге сезіліп келеді, - деді Нұрсұлтан Назарбаев.   

	Мемлекет басшысы сондай-ақ Семей полигонының жабылуымен ядролық қаруды таратпау және қарусызданудың жаһандық процесінің жаңа кезеңі басталғанын атап өтті. Мысалы, бұдан 16 жыл бұрын БҰҰ-ның шешімі бойынша Ядролық сынақтарға жаппай тыйым салу туралы шарт­қа қол қоюға жол ашылды. Қазақстан бұл шартқа ең алдыңғылардың қатарында қол қойды. Сонымен бірге, Нұрсұлтан Назарбаев жаһандық ядролық қауіпсіздікті нығайту процесінің қарқыны бәсеңдегені байқалып отырғанына тоқталды.

	- Әзірге ядролық қаруды таратпау режимі әмбебаптыққа қол жеткізген жоқ. Шартқа сәйкес келмейтін «жаңа» ядролық және кейбір «шектік» топтағы елдер де бар. Бұдан екі жыл бұрын АҚШ пен Ресей арасында Прага келісіміне қол қойылды. Бұл келісім стратегиялық шабуылдаушы қару-жарақты қысқарту процесін жаңартуды көздейді. Алайда, бұл «ядролық клуб» саналатын өзге елдер үшін үлгіге айналмады. Ядролық сынақтарға жаппай тыйым салу туралы шарт­ күшіне енген жоқ. Бұған «шектік» топтағы тек бірнеше елдің ғана қолы жетіспейді. Ядролық энергетика жөніндегі ұлттық бағдарламаны дамытуға жаһандық бақылау жасау туралы мәселе реттелмей отыр. Өткен жылы орын алған Фукусима АЭС апаты күллі әлемге бейбіт атом нысандарындағы қауіпсіздікті қамтамасыз ету технологиясының артта қалу проблемасын айқын көрсетіп берді, - деді Қазақстан Президенті.                      

	Мемлекет басшысы сондай-ақ XXI ғасырдың ядролық энергетикасыз еш мәні жоқ екенін айтып өтті.

	- Көптеген елдер үшін кедейшілік, жұмыссыздық, азық-түліктің жетіспеушілігі проблемаларын шешу БҰҰ мен МАГАТЭ-нің қатаң бақылау жасауымен бейбіт мақсаттағы атом энергетикасы жобаларын іске асыруға байланысты. Сондықтан ядросыз әлем туралы біздің қойып отырған мәселе  - радиофобиямен немесе ядроның жарықшақтануынан энергия алу «құпиясын» мүлдем ұмыту туралы утопиялық ниетпен еш байланысы жоқ. Ядролық қарусыз әлем - ядролық энергияны әскери мақсатта пайдалануға толық тыйым салу. Бұл тұрғыда Ядролық қарусыз әлем жалпы декларациясын әзірлеу және қабылдау туралы менің ұсынысымның мәні осында. Мен осы идеяның дәйекті жақтаушысымын және алда да жақтайтын боламын, - деді Нұрсұлтан Назарбаев. 

	Сонымен қатар, Мемлекет басшысы Қазақстанның ұсынысы бойынша құрылған G-GLOBAL форумының ядролық өзін-өзі жойып жіберудің алдындағы қорқыныштан адамзатты азат етуі тиіс маңызды бастама екеніне тоқталды. Атап айтқанда, БҰҰ аясында әзірленіп, қабылданған барлық ядролық мемлекеттердің қатысуымен стратегиялық шаубылдаушы қару-жарақты қысқартудың бәрін тегіс қамтитын кезеңдік жоспарын әзірлеу қажет. Ядролық сынақтарға тыйым салу туралы шарттың күшіне енуіне қол жеткізудің маңызы зор. Әскери ядролық бағдарламадан принципті түрде бас тартқан мемлекеттерді ынталандыру тетігін әзірлеу қажет.      

	Президент ядросыз әлем – азамзат ұмтылуға тиіс, біздің ортақ мақсатымыз екеніне ерекше тоқталып өтті.

	- Осы мақсат үшін бүгінде Қазақстан «АТОМ» халықаралық жобасын іске асыратын болады. Жобаның атауы ағылшын тіліндегі:  «Abolish Testing. Our Mission» төрт бас әріптен құралған. Яғни, «Сынақты Болдырмау – Біздің Миссиямыз» деген мағынаны білдіреді. Жоба аясында ядролық қаруға қарсы үн қатқысы келген әлемдегі кез келген адам онлайн-петиция арқылы әлем үкіметтерін ядролық сынықтардан біржола бас тартуға шақыра алады және Ядролық сынақтарға жаппай тыйым салу туралы шарт­тың күшіне енуіне жылдам қол жеткізе алады. Мен конференцияға қатысушыларды және ізгі тілекті барлық адамды «АТОМ» жобасын қолдауға және біздің басты мақсатымыз – ядролық қарусыз әлем құруға шақырамын, - деді Нұрсұлтан Назарбаев.

	Қазақстан Президенті сөз соңында  G-GLOBAL форматында интерактивтік пікірлесуге белсенділікпен қатысуға шақырды. Оның аясында миллиондаған адамдар XXI ғасырда ядролық қарусыз әлем құруға қосылу маңызды болып саналатын, жаңа әділетті әлем құруды қалыптастыруда кең ауқымды мәселелер жөнінде үнқатысуға атсалысқан болар еді.      

///
	

	Қазақстан Президенті Партия Төрағасының бұрынғы бірінші орынбасары Нұрлан Нығматулинге алғыс айтты және өткен кезеңде үлкен істер атқарылғанын, атап айтқанда, елімізде екі үлкен сайлау науқаны өткізілгенін атап өтті.

	- Нұрлан Нығматулин қызмет атқарған кезеңде партия барлық учаскеде қарқынды жұмыс істеді. Атап айтқанда, сайлау науқаны табысты жүргізілді. Сондықтан жұмыс қарқынын осындай деңгейде ұстап тұруды жалғастыру қажет. Бүгінде партия өңірлерде жұмыс қарқынын одан әрі күшейтіп, барлық мемлекеттік бағдарламаны іске асыруға және ел азаматтарының әлеуметтік-экономикалық проблемасын шешуге атсалысуы қажет. Осыған байланысты, өңірлік мәселелерді шешуде үлкен тәжірибесі бар Бақытжан Сағынтаевтың тағайындалуы партияның барлық деңгейдегі қызметін жандандыруға ықпал етеді, - деді Мемлекет басшысы.     

	Нұрсұлтан Назарбаев Бақытжан Сағынтаевты жаңа қызметке тағайындалуымен құттықтап, оның алдына бірқатар міндет қойды, сондай-ақ партия басшылығына нақты тапсырмалар берді.

///
	

	Кәсіпорын қызметінің негізгі түрі броньды танк қару-жарағы мен техникаларын дайындау, өндіру және жөндеу, сондай-ақ оларды күштік құрылымдардың пайдалануы үшін жаңғырту болып табылады.

	Зауытты аралау кезінде Мемлекет басшысына полигонда броньды танк техникасының тәжірибелік үлгілері және оның әлеуетті мүмкіндіктері көрсетілді.    

	

///
	 

	Ресей Федерациясының Президенті Владимир Путиннің құттықтауында Қазақстан тарихындағы әлеуметтік, экономикалық және сыртқы саясат саласындағы айрықша табыстармен есте қалатын тұтас бір дәуірдің Нұрсұлтан Назарбаев есімімен тығыз байланысты екені айтылған.
	
	«Ресей-Қазақстан достық қарым-қатынасы дамуының табанды жақтаушысы ретінде Сіз елдеріміз арасындағы стратегиялық серіктестік пен одақтастықты нығайтуға жеке зор үлесіңізді қосып келесіз. Еуразиялық одақ жөніндегі Сіздің көреген идеяңыздың жүзеге асуының шын мәнінде дәуірлік маңызы бар», – делінген құттықтауда.
	 
	Қытай Халық Республикасының Төрағасы Си Цзиньпин өз құттықтауында Қазақстан Президентінің қолдауымен Шанхайда АӨІСШК IV саммиті табысты өтіп, оның құрылым жұмысының жаңа кезеңге шығуына септігін тигізгенін  атап өткен.
	
	«Қазақстан-Қытай қарым-қатынасының дамуын жоғары бағалаймын, Сізбен арамызда орныққан іскерлік қарым-қатынас пен берік достықты қадірлеймін, тығыз байланысымызды одан әрі жалғастыру ниетіндемін», – делінген құттықтау хабарламасында.
	
	Беларусь Республикасының Президенті Александр Лукашенконың құттықтауында Қазақстанның игілігі мен өркендеуі жолындағы Нұрсұлтан Назарбаевтың жан-жақты қызметі мен қажырлы еңбегі аса зор құрметке лайықты екені атап өтілген.
	
	«Еуразиялық экономикалық одақ құру туралы Сіздің ұсынысыңыз нақты жүзеге асты. Бұл қадам Белорусь-Қазақстан стратегиялық серіктестігін нығайтады және экономикалық әлеуетімізді, азаматтардың әл-ауқатын арттыру мақсатында достас елдеріміздің тиімді өзара ықпалдастығы үшін бұдан да қолайлы жағдайлар туғызатынына күмән жоқ», – дейді А.Лукашенко.
	
	Мемлекет басшысына Өзбекстан Республикасының Президенті Ислам Каримов өз құттықтауын жолдады, онда мемлекет және қоғам құру саласындағы Қазақстанның қол жеткізген табыстары, сондай-ақ халықтың бақуат тұрмысын қамтамасыз етуге бағытталған ауқымды әлеуметтік-экономикалық реформалар Нұрсұлтан Назарбаевтың есімімен тығыз байланысты екені айтылған.
	
	«Ғасырлардан тамыр тартатын достыққа, тату көршілестікке және өзара құрметке негізделген Өзбекстан-Қазақстан ұзақмерзімді стратегиялық қарым-қатынасының аясы халықтарымыздың мүддесі, өңірдегі бейбітшілік пен тұрақтылық жолында алдағы уақытта да барған сайын кеңейіп, тереңдей беретініне сенімдімін», – делінген құттықтау мәтінінде.
	
	Қазақстан Президентінің атына сондай-ақ Украина Президенті Петр Порошенкодан құттықтау келіп түсті, онда Қазақстан мен Украина бірлескен күш-жігер арқылы екіжақты ынтымақтастықтың ілгері қарай дамуын, сондай-ақ халықаралық аренадағы өзара тиімді ықпалдастықты қамтамасыз ететіні айтылған.
	
	«Украинада біздің мемлекеттеріміздің халқын біріктіретін байырғы тарихи, мәдени және экономикалық байланыстар жоғары бағаланады. Украина мен Қазақстан арасындағы серіктестік қарым-қатынастарды одан әрі тереңдету достас екі елдің мүддесіне сай келеді», – делінген құттықтауда.
///Қасым-Жомарт Тоқаев Қазақстан Дүниежүзілік кеден ұйымының белсенді мүшесі ретінде ынтымақтастыққа ерекше көңіл бөлетінін айтып, Ұйым басшысының елімізге көрсеткен қолдауы үшін ризашылығын білдірді.
Президент пандемия кезінде елімізде ұлттық экономика мен халықаралық сауданы қолдау жөнінде кешенді жұмыстар жүргізіліп жатқанына тоқталып, бұл жұмыстар қарқын ала түсетінін жеткізді. 

Кунио Микурия Президентке қабылдағаны үшін алғыс білдіріп, Қазақстанды Орталық Азиядағы көшбасшы ел деп атап өтті.
ДКҰ басшысы Түркістан қаласындағы кедендік инфрақұрылым нысандарын аралағанын айтып, жаңа әуежайдың кедендік ресімдеу процесін жоғары бағалады. Кунио Микурия облыс орталығының «Шығыс-Батыс» бағытындағы транзиттік әлеуетінің маңызды екеніне тоқталды. Бас хатшы Қазақстандағы кеден саласының айтарлықтай жетістікке жеткенін атап өтті. Сонымен қатар Бас хатшы Қазақстанның электронды кедендік декларациялау рәсімі мен «бір терезе» қағидатын енгізу тәжірибесі Ұйымға мүше көптеген елдер үшін озық үлгі бола алатынын айтты.
Кездесу соңында кеден саласындағы ынтымақтастықты жан-жақты дамытуға келісті.



///Кездесу барысында Мемлекет басшысы «Рухани жаңғыру» бағдарламасын жүзеге асыру аясында мәдениет пен өнер саласына тұрақты түрде қолдау көрсетудің маңызды екенін атап өтті.
– Сіздің әкеңізбен ұзақ жыл бойы жақсы таныс болдық. Академиялық деген атағы бар «Отырар сазы» оркестрі сол кісінің есімімен аталады. Кезінде бұл оркестрде 6 адам бар еді, қазір 66 музыкант жұмыс істейді, – деді Қазақстан Президенті.
Нұрсұлтан Назарбаев рухани жаңғыру бағдарламасында көрсетілген міндеттерді орындау ісінде фольклорлық-этнографиялық оркестрдің рөлі ерекше екенін айтты.
– Гастрольмен Францияға бардыңыздар, Астанада өнер көрсеттіңіздер. Халқымыздың музыкалық аспаптарын бүкіл әлемге танытып жүрсіздер. Төл өнерімізді дәріптеу мақсатымен Ұлттық домбыра күні де бекітілді. Оны мерекелеуге 1 мыңнан астам домбырашы қатысты. Мұның бәрі «Рухани жаңғыру» бағдарламасының бағыттарына сай келеді. Сіз ұлы композитор Нұрғиса Тілендиевтің ісін жалғастырып келесіз, сол үшін алғыс айтамын, – деді Елбасы.
Дінзухра Тілендиева ұлттық өнер саласын дамытуға зор мән беріп отырғаны үшін Қазақстан Президентіне алғыс білдіріп, еліміздегі даму бағдарламаларын қолдап, атсалысатынын айтты.

///Мемлекеттер басшылары екіжақты қарым-қатынастың перспективаларын талқылап, бірқатар халықаралық өзекті мәселелер жөнінде пікір алмасты.
Түркия Президенті Қазақстанға ресми сапармен келуге, сондай-ақ биылғы қыркүйекте Астана қаласында өтетін Ислам ынтымақтастық ұйымының ғылым және технологиялар жөніндегі саммитіне қатысуға ниетті екенін білдірді.
///Мемлекет басшысының төрағалығымен Қазақстан Республикасы Президенті жанындағы Шетелдік инвесторлар кеңесінің отырысы бейнеконференция форматында өтті. Жиын барысында коронавирус пандемиясы кезінде Қазақстандағы экономикалық, инвестициялық белсенділікті қалпына келтіру, сондай-ақ, еліміздің мұнай-газ секторының инвестициялық тартымдылығын арттыру және дамыту мәселелері егжей-тегжейлі қаралды.
Мемлекет басшысы жаһандық пандемия әлемнің барлық елдеріндегі негізгі салаларды тұралатып кеткенін айтып, оның салдарымен күш біріктіріп күресудің маңыздылығын атап өтті.
Президент Қазақстандағы осынау қиын кезеңде шет қалмай, өз кәсіпорындарының қызметкерлеріне, әлеуметтік сала мен ел азаматтарына барынша көмек көрсеткен кеңеске кіретін компанияларға алғысын білдірді.
Мемлекет басшысы макроэкономикалық және қаржылық тұрақтылық болмай, экономика мен халықтың әл-ауқаты артпай елдің инвестициялық тартымдылығын тиісті деңгейде ұстап тұру мүмкін емес деп санайды. Оның айтуынша, пандемия кезінде мемлекет бизнес пен халықты қолдау үшін бұрын-соңды болмаған кешенді шаралар қабылдаған. Бұл дағдарыстың жағымсыз салдарын азайтуға және экономиканың құлдырауының алдын алуға мүмкіндік берді.
Сонымен қатар Президент инвестициялық тартымдылықты арттыруға бағытталған мемлекеттік саясаттың ашықтығын қамтамасыз ететін өзгерістер мен реформалардың қажет екенін айтты. Аталған мақсаттарға қол жеткізу үшін Қасым-Жомарт Тоқаев бірқатар ұсыныс пен бастама көтерді.
Мемлекет басшысы бірінші кезекте жаңа инвестициялық тетіктер енгізуді міндеттеді. Осы мақсатта Президенттің тапсырмасына сәйкес қолданылатын кезеңінде мемлекет тарапынан заңнамалық шарттардың тұрақтылығына кепілдік беретін Стратегиялық инвестициялық келісімнің механизмі әзірленді.
Қасым-Жомарт Тоқаев еліміздегі бизнес ахуалды жақсарту қажеттігіне арнайы тоқталды. Бұл орайда Үкімет сапалы әрі жаңа реттеуші жүйе әзірлейді. Барлық бақылау-қадағалау, рұқсат беру және өзге де реттеуші тетіктерге ауқымды тексеру жүргізіледі. Сондай-ақ Мемлекет басшысы биыл өзінің тікелей тапсырмасымен инвесторларды сыбайлас жемқорлықтан қорғау жұмыстары күшейтілгенін атап өтті. Бүгінде Сыбайлас жемқорлыққа қарсы іс-қимыл агенттігі жалпы сомасы 12 трлн теңгеден асатын 500-ден астам инвестициялық бизнес-жобаны тексеріп жатыр.
Президент экология мәселесіне де назар аударып, жиынға қатысып отырған шетелдік азаматтарға жаңа Экологиялық кодекстің әзірленіп жатқаны туралы айтты. Аталған Кодекс Экономикалық ынтымақтастық және даму ұйымына мүше елдердің озық тәсілдері негізінде дайындалған.
– Бұл технологияны енгізген кәсіпорындар эмиссия төлемінен босатылады. Мемлекет экологиялық шығындарды кәсіпорындармен бөлісетін мұндай тәжірибені кез келген ел қолдана бермейтінін атап өткім келеді. Шын мәнінде, бұл мемлекеттік-жекеменшік әріптестіктің ауқымды жобасы. Біз мұндай қадамға саналы түрде барып отырмыз. Осы орайда бизнес өкілдері келісімдегі өз міндеттемелерін толыққанды орындайды деп ойлаймыз, – деді Қасым-Жомарт Тоқаев.
Мемлекет басшысы пандемияның теріс салдары жағдайында цифрлық экономиканы жедел дамытуға қуатты серпін берген IT саласының мүмкіндіктерін атап өтті. Оның айтуынша, отандық IT-саласын дамыту үшін Қазақстан алдағы 5 жылда кемінде 500 млрд теңге тартуды жоспарлап отыр. Аталған сала әлемдік технологиялық компаниялардың елеулі қолдауына зәру.  
– Бүгінде әлемдік майнингтің шамамен 6 пайызы Қазақстанда шоғырланған. Бұдан бөлек, IT, инжинирингтік және басқа да жоғары технологиялық қызметтер нарығын дамыту экспорт үшін елеулі мүмкіндіктер ашады. Біз бұлтты есептеулер мен платформалар саласында ірі әлемдік ойыншылардың инвестицияларын тартуды жоспарлап отырмыз. Бүгінде Нұр-Сұлтан, Алматы, Шымкент және Атырау қалаларында деректерді өңдейтін төрт мегаорталықтың құрылысына дайындық жұмыстары жүріп жатыр. Бұл өте қуатты, ауқымды есептеуіш ірі халықаралық ақпараттық магистральда орналасатын болады, – деді Мемлекет басшысы.
Қасым-Жомарт Тоқаев отандық фармацевтика саласын дамытудың маңызды екенін айтты. Президент 2025 жылға қарай Қазақстан дәрі-дәрмек өндірісінің үлесін 50 пайызға дейін арттыруды көздеп отырғанын мәлімдеді. Сондай-ақ медициналық жабдықтар мен қосалқы материалдар өндірісін ұлғайту қажет. Бұл салалар инвестиция үшін ашық, мемлекет мұндай жобаларды толық қолдайтын болады.
Жиында мұнай-газ саласындағы инвестициялық ахуалды жақсарту және дамыту мәселелері арнайы талқыланды.
Мемлекет басшысы бұл сала Қазақстанға шетелден инвестициялар тартудың негізгі көзіне айналғанын атап өтті. Оның пікірінше, бұл бағыттың дамуы мұнай өңдеу, мұнай химиясы, сервистік қызмет көрсету, құбыр тарту және теңіз транспорты сияқты экономиканың жаңа секторларының өсуіне ықпал етті.
Қасым-Жомарт Тоқаев мұнайға сұраныстың азаюы және саланың инвестициялық тартымдылығының төмендеуі кезінде жаңа күрделі жағдайларға бейімделу оңайға соқпайтынын жеткізді. Бұл ретте осы бейімделудің едәуір бөлігі мемлекеттік саясатпен байланысты болады деп санайды.
Осы тұрғыда Мемлекет басшысы бірқатар маңызды міндеттерді шешуде күш-жігерді жұмылдыруға шақырды.
Қасым-Жомарт Тоқаев болашақта Теңіз, Қарашығанақ және Қашаған кен орындарын кеңейту сияқты ірі мұнай-газ жобаларын уақытылы аяқтаудың маңыздылығын атап өтті. Президент Қашаған кен орнын толық көлемде игеруге көшу керек екенін айтып, онда газ өңдеу зауытын салуды жедел іске асыруды тапсырды.
Президент мұнай-газ жобаларында қазақстандық мазмұнды арттыру қажеттігіне тоқталды. Оның айтуынша, бұл мәселеде саннан сапаға көшетін уақыт келді.
Мемлекет басшысы геологиялық барлау саласының инвестициялық тартымдылығын арттыруға назар аударды. Ол Үкіметке мұнай-газ компанияларымен бірлесіп, бүгінгі жағдайды ескеріп және аталған саланың болашағын болжай отырып нормативтік-құқықтық базаны жетілдіру жөнінде тапсырма берді.
Қасым-Жомарт Тоқаев фискалды саясат мәселелері және қажеттілігіне қарай, экономикалық мүддеге сай салық заңнамасын жетілдіруге дайын екенін мәлімдеді.
– Мен шет елдік инвесторлардың өтінішін қолдадым. Келесі жылдан бастап бизнесті салықтық заң бұзушылықтар үшін қылмыстық жауапкершілікке тартудың қолданыстағы шегі қайта қаралатын болады. Яғни, салық шынайы түрде қылмыстық жазадан босатылады, – деді Қазақстан Президенті.
Мұнай-газхимияның болашағы туралы айтқан Президент, аталған саласының табысты ілгерілеуі еліміздің жалпы бағытын өзгертуі мүмкін екенін жеткізді.
– Бірлескен газхимия кешенінің құрылысы 10 жылдан асса да аяқталмай отыр. Энергетика министрлігі өңдеу жобаларына инвестиция салатын компанияларға мұнай мен газды өндіріп, экспорттауға ерекше жағдай жасау мәселесін де ойланғаны жөн, – деді Қасым-Жомарт Тоқаев.
Мемлекет басшысы қоршаған ортаны қорғау мен көмір қышқылын аз пайдаланатын экономиканы дамытудың маңызды екенін атап өтті. 2021 жылы халықаралық стандарттарға сай жаңа Экологиялық кодекс күшіне енеді. Мемлекет басшысы қызығушылық танытқан қатысушыларды аталған ауқымды саяси құжатқа өз үлестерін қосуға шақырды.
Президент жиын соңында бүгінгі айтылған барлық ұсыныстар мен өтініштер Үкімет тарапынан мұқият зерттеліп, оны өз бақылауына алатынын айтты.
– Үкімет бүгінгі жиында айтылған барлық проблемаларды шешумен айналысатын болады. Шешім қабылдау барысында бізге серпіліс қажет деп ойлаймын. Ел Президенті ретінде шешім қабылдау процесін және біздің ірі серіктестерімізбен, достарымызбен арадағы іс-қимылдың даму барысын жіті қадағалайтын боламын, –  деді Мемлекет басшысы.
Жиынның бірінші сессиясында Еуропадағы қайта құру және даму банкінің президенті Одиль Рено-Бассо, «Қазақстанның шет елдік инвесторлар кеңесі» ассоциациясының басқарма басшысы, «Эрнест энд Янг» компаниясының Қазақстан мен Орталық Азия бойынша басқарушы серіктесі Ерлан Досымбеков, Азия даму банкінің вице-президенті Ашока Лаваса, «ЕҮ» компаниясының клиенттерге қызмет жөніндегі ғаламдық басқарушы серіктесі Энди Болдуин, «Анадолу Груп» компаниясының басқарма төрағасы Тунджай Озильхан, «Бейкер Макензи Интернэшнл» компаниясы төрағасының орынбасары Констанц Ульмер-Айлфорт, «Ситигруп» компаниясының Еуропа, Таяу Шығыс және Африка елдері бойынша бас атқарушы директоры Дэвид Ливингстон, Еуропалық даму банкінің басқарма төрағасы Николай Подгузов, «ERG Sarl» компаниясының директорлар кеңесінің төрағасы Александр Машкевич, GE компаниясының вице-президенті Рон Поллет, «Джей Пи Морган Чейс Интернейшл» компаниясы директорлар кеңесінің төрағасы Джейкоб Френкель, «Марубени Корпорейшн» компаниясы төрағасының орынбасары, Директорлар кеңесінің мүшесі Ичиро Такахара, «Филип Моррис Интернэшнл» компаниясының Шығыс Еуропа аймағы бойынша президенті Мариотти Марко, «Полиметалл УК» АҚ президенті Игорь Финогенов, PwC компаниясының Орталық және Шығыс Еуропа аймағы бойынша бас атқарушы директоры Ник Кош, «Ресей Сбербанкінің» басқарма төрағасы Герман Греф, Дүниежүзілік банктің Еуропа және Орталық Азия аймағы бойынша вице-президенті Анна Бьерде сөз сөйледі.
Еліміздің мұнай-газ саласының инвестициялық тартымдылығын арттыру және дамыту мәселелері бойынша өткен сессия барысында «Шелл Қазақстан» концернінің төрағасы Оливье Лазар, «Ройял Датч Шелл плс» концернінің бас атқарушы директоры Бен ван Бёрден, «Эни СпА» компаниясының апстрим (upstream) бойынша директоры Гидо Бруско, «Лукойл» компаниясының президенті Вагит Алекперов, «Шеврон» корпорациясының өндіру жөніндегі атқарушы вице-президенті Джеймс Джонсон, «ЭксонМобил Глобал Проджектс Компани» компаниясының президенті Нил Даффин, «Тоталь Разведка и Добыча» компаниясының президенті Арно Брейяк, «CNPC» компаниясының вице-президенті Хуан Юнчжан және ҚР Энергетика министрі Нұрлан Ноғаев баяндама жасады.
















///
	 

	Қазақстан Президентінің атына шетелдік мемлекеттер басшыларынан, шетелдің және Қазақстанның мемлекеттік, қоғамдық және іскерлік құрылымдары жетекшілерінен, зиялы қауым өкілдерінен, сондай-ақ Қазақстан мен таяу шетелдердің қарапайым азаматтарынан көптеген құттықтау хаттар келіп түсті.

	Авторлар республиканың егемендік жылдарындағы қарқынды дамығанына, ауқымды экономикалық және саяси өзгерістерге, халықтың табысы ұлғайып келе жатқанына, сондай-ақ Қазақстанның халықаралық аренада зор беделге ие екендігіне тоқталған.

	Ресей Федерациясының Президенті В.Путин екі елдің арасында достық, серіктестік және тату көршілік қарым-қатынас орнағанын атап өткен.

	«Еуразиялық экономикалық одақтың іске қосылуына байланысты Ресей мен Қазақстанның түрлі бағыттағы ынтымақтастығының жаңа перспективалары ашылуда. Бірлескен күш-жігер арқылы біз өзара тиімді байланыстарды екіжақты және көпжақты форматтарда бұдан әрі де тиімді өрістете беретінімізге сенімдімін», – делінген жеделхатта.

	Қытай Халық Республикасының Төрағасы Си Цзиньпин Қазақстан мен Қытайдың қарым-қатынасы өте жоғары деңгейде дамып келе жатқанын атап өткен.

	«Бүгінде Қазақстан мен Қытай қатынастарының дамуында жаңа үрдіс сақталып отыр, екі елдің ынтымақтастығы барлық бағыттар бойынша жан-жақты дамып келеді. Біз елдеріміздің игілігі үшін Қазақстан-Қытай стратегиялық серіктестігін жаңа сапалы деңгейге көтеруге дайынбыз», – делінген хатта.

	Мемлекет басшысының атына өз құттықтауын жолдаған АҚШ Президенті Барак Обама Нұрсұлтан Назарбаевқа бейбітшілік пен өркендеуді нығайтудағы Қазақстанның кемел көшбасшылығы үшін ризашылығын білдірген.

	«Өңірдегі экономикалық және адами байланыстарды қалыптастырудағы сіздің үлесіңіз және қару таратпау ісіндегі орнықты ұстанымыңыз жоғары бағаланады. Штаттар біздің серіктестігімізді және адамзатқа төнген сын-қатерлерге, мейлі ол климаттың өзгеруіне, аурудың таралуына немесе лаңкестікке қарсы болсын, бірлескен жұмысты әрі қарай дамытуға пейілді», –делінген хатта.

	Германия Федеративтік Республикасының Канцлері Ангела Меркель Мемлекет басшысы атына жолдаған құттықтау хатында Қазақстан мен Германия арасындағы қатынастардың бұдан әрі дами беретініне сенім білдірген.

	Ал Германия Федеративтік Республикасының Президенті Й.Гаук Еуропа мен Орталық Азия арасындағы қатынастарды нығайтуда, сондай-ақ өңірлік ынтымақтастықты кеңейтуде Қазақстанның маңызды рөл атқаратынын атап көрсетеді.

	«Германия сенімді серіктес ретінде Қазақстанның жоспарларын жүзеге асыруына алдағы уақытта да қолдау көрсететін болады», – делінген хатта.

	Швейцария Конфедерациясының Президенті Дидье Буркхальтер өз хатында Қазақстан халқына игілік пен бақ-береке тілейді, сондай-ақ екі ел арасындағы достық қатынастар келер жылы да жалғасатынына сенім білдіреді.

	Беларусь Республикасының Президенті тәуелсіздік жылдары Қазақстан өз мемлекеттілігін нығайтуда, әлеуметтік-экономикалық дамуда таңғаларлық табыстарға жетіп, халықаралық аренада мойындалғанына тоқталған.

	Өзбекстан Республикасының Президенті И.Кәрімов өзбек-қазақ қарым-қатынастары алдағы уақытта да екі ел халықтарының мүддесіне сай кеңейіп, нығая беретініне, өңірдегі бейбітшілік пен тұрақтылыққа септігін тигізетіне сенім білдірген.

	Армения Республикасының Президенті Серж Саргсян өз құттықтауында екіжақты форматтағы, сондай-ақ өңірлік және халықаралық ұйымдар аясындағы армян-қазақ тығыз ынтымақтастығы екі елдің мемлекетаралық қарым-қатынастарын жаңа сапалы деңгейге шығаруды қамтамасыз ететінін атап өткен.

	Құттықтау сөздері мен татулық, бақ-береке тілеген жылы лебіздер Молдова  Республикасының Президенті Николае Тимофтиден келді.

	«Молдова Республикасы мен Қазақстан Республикасының арасындағы дәстүрлі достық және өзара түсіністік негіздегі қарым-қатынастар екіжақты ынтымақтастықты алдағы уақытта да біздің елдеріміз бен халықтарымыздың игілігі үшін дамытып, кеңейтуге септігін тигізетініне нық сенімдімін», – делінген хатта.

	Тәуелсіздік күнімен құттықтап, Қазақстан халқына бақ-береке тілегендердің қатарында Рим Папасы Франциск, Жапония императоры Акихито, Сауд Арабиясының Королі Абдалла бен Әбдел Әзиз әл-Сауд, Таиланд Королі Пхумипон Адульядет, Нидерланд Королі Виллем-Александр, Бельгия Королі Филипп, Сауд Арабиясы Корольдігі Министрлер кеңесі төрағасының орынбасары, Тақ мұрагері, қорғаныс министрі Салман бен Әбдел Әзиз әл-Сауд, Австрия Республикасының Федералдық Президенті Х.Фишер, Израиль мемлекетінің Президенті Реувен Ривлин, Ирак Республикасының Президенті Ф.Масум, Ирландия Президенті М.Хиггинс, Кипр Республикасының Президенті Н.Анастасиадис,  Корея Республикасының Президенті Пак Кын Хе, Куба Президенті Рауль Кастро, Мьянма Одағы Республикасының Президенті Тейн Сейн бар.

	Германияның бұрынғы Федералдық канцлері Герхард Шредердің хатында Қазақстанның табыстары халықаралық қоғамдастық тарапынан мойындалғаны және көшбасшысының есімімен тікелей байланысты екені айтылған.

	«Сіздің ел айтарлықтай табыстарға жетті және сонымен бірге тұрақтылық пен құрметтеуге лайықты халықаралық жауапкершіліктің жоғары дәрежесін көрсетті», – деп атап өткен Г.Шредер.

	Сондай-ақ құттықтау жеделхаттары халықаралық ұйымдардың басшыларынан да келді. Олардың қатарында Мемлекетаралық авиациялық комитеттің төрағасы Т.Анодина, «Мир» МТРК төрағасы Р.Батыршин бар.

	Түркі академиясының президенті Д.Қыдырәлі Мемлекет басшысының жетекшілігімен Қазақстан дамудың жолымен қарқынды  жүріп келе жатқанын айтып, еліміздің маңызды құндылықтарын түркі әлемінде ілгерілету үшін өзінің бар күш-жігерін жұмсауға дайын екеніне сендірген.

	Хат-хабарлардың айтарлықтай бөлігі Ресей Федерациясынан келді. Қазақстан Республикасының Тәуелсіздік күніне орай Ингушетия Республикасының басшысы Ю.Евкуров, Пенза облысының губернаторы В.Бочкарев, Калининград облысының губернаторы Н.Цуканов, КСРО Халық әртісі, КСРО Халық әртісі, Социалистік Еңбек Ері  Е.Образцова, Геронтология және гериатрия еуропалық қауымдастығының президенті, РҒА геронтологиялық қоғамының вице-президенті В.Хавинсон, сондай-ақ Мәскеуден Рогалевтер отбасы мен Махачкала қаласының тұрғыны А.Гаврилов құттықтау тілектерін жолдаған.

	«НК «Русснефть» ААҚ президенті  М.Гуцериев Ресей мен Қазақстанның арасындағы өзара тиімді әрі жемісті ынтымақтастықты әрі қарай нығайту алдағы уақытта да бауырлас екі халықтың өмір сапасын көтеруге септігін тигізіп, серіктестік диалог негізіндегі іскерлік байланыстардың дамуына серпін қосып, екі мемлекеттің өнеркәсіптік және инвестициялық әлеуетін кеңірек ашуға мүмкіндік беретінін атап өткен.

	Тәуелсіздік күні мерекесімен құттықтаған көптеген хаттар мен жеделхаттар «Нұр Отан» партиясының мүшелерінен, министрліктер мен ведомстволардың басшыларынан, Парламент депутаттарынан, облыстардың, қалалар мен аудандардың әкімдерінен келді.

	Еліміздің тау-кен металлургия және қаржы саласындағы жетекші компаниялардың басшылары да игі тілектері мен құттықтауларын жолдады. Олардың қатарында «Шеврон» корпорациясының Еуразиялық бөлімшесінің басқарушы директоры С.Дэвис, «Теңізшевройл» компаниясының бас директоры Т.Миллер және бас директордың орынбасары А.Жакиев, Қазақстандағы «АрселорМиттал» кәсіпорнының бас директоры В.Махадеван, компанияның қаржы директоры С.Гхош, сондай-ақ компанияның Үкіметпен жұмысты үйлестіру және әлеуметтік мәселелер жөніндегі директоры Н.Рыспеков, «Қазақстанның халық банкі» АҚ Директорлар кеңесінің төрағасы А.Павлов және осы банктің басқарма төрағасы Ү.Шаяхметова, «Өскемен титан-магний комбинаты» АҚ президенті  А.Мамутова және ТОО «Олимп-Көкше» ЖШС директоры В.Смоквин бар.

	Қазақстан Президентін Еуразиялық Топтың мыңдаған адамнан тұратын кеншілер мен металлургтер ұжымы атынан осы ұйымның басшылары А.Машкевич, П.Шодиев және А.Ибрагимов құттықтады. Олар өз хаттарында  тәуелсіздік жылдары мүлде жаңа мемлекет құрылғанына тоқталып өткен.

	«Бүкіл осы жылдар ішінде Сіздің кемеңгер саясатыңыздың арқасында тәуелсіз Қазақстан барлық салада аса ауқымды реформаларды жүзеге асырып, экономиканың тұрақты өсіміне қол жеткізді, әділетті әлеуметтік саясат және қоғамды үдемелі демократияландыру ісін жүргізіп келеді», – дейді авторлар.

	Бұған қоса жылы лебіздерін Ұлттық ғылым академиясының президенті,  академик М.Жұрынов, М.Айтхожин атындағы Молекулярлық биология институтының директоры, академик Н.Айтхожина, ҚР Жоғары оқу орындары қауымдастығының төрағасы, профессор Р.Алшанов, жазушы С.Досанов, Республикалық ардагерлер ұйымының төрағасы Ө.Озғанбаев, ҚР Білім және ғылым министрлігі Ғылым комитетінің  Биологиялық қауіпсіздік мәселелері ғылыми-зерттеу институтының зертхана меңгерушісі Ж.Қошеметов, Орал және Ақтөбе архиепископы Антоний, Алматы қаласының тұрғындары Ғ.Шыңғысов және А.Кутищев, Шымкент қаласынан О.Көшекбаев, Астана қаласынан Б.Душаев, А.Әсетов және Ж.Ғабдрашит, Семей қаласынан М.Жақашбаев және А.Манапов, Қызылорда қаласынан А.Арынова, Павлодар қаласынан Е.Тоқтағазықызы, Жамбыл облысынан Д.Өксікбаева, Е.Серікбаев және Т.Таңат, Қарағанды облысынан А.Машков және А.Алдоңғарова, Ақмола облысынан Б.Оспанұлы, Шымкент қаласынан №80 мектеп-гимназиясының оқушысы А.Артықбай, Ақтау қаласынан 1 сынып оқушысы Т.Күлібай, Шығыс Қазақстан облысы Зайсан қаласындағы мектеп-интернаттың 7 «а» сынып оқушысы Н.Бектурова жолдады.

	Келіп түскен хаттармен танысып шыққан Мемлекет басшысы құттықтау жолдаған барлық авторларға жылы лебіздері мен тілектері үшін ризашылығын білдіреді. 
///
	 

	Бұдан бұрын 2013 жылғы сәуір айында өткен отырыстан кейінгі кезеңде бірқатар іс-шаралар іске асырылды.

	Біріншіден, ғылыми және консалтингтік зерттеулерге арналған мемлекеттік тапсырыс негізге алынған Президент Әкімшілігінің Тақырыптық жоспары қабылданды.

	Екіншіден, Үкімет зерттеу жүйесінің ашықтығы мен тиімділігін арттыру, оның ішінде мемлекеттік емес талдамалық құрылымдарды тарту  шараларын қабылдады. 

	Үшіншіден, сарапшыларды қолдау жұмыстары кеңейтілді. БАҚ-пен жұмыс жасау үшін сарапшылар тобы құрылды. Өңірлерде зерттеу және диссертациялық жоспарларды түзету үшін өңірлік семинарлар жоспарланды.

	Осылайша, кеңесте «Қазақстан – 2050» Стратегиясының 100 жаңа термині» атты жаңа саяси терминология сөздігінің жобасы талқыланды. Сөздікте «Қазақстан – 2050» Стратегиясында келтірілген терминдер мен ұғымдарға толық түсініктеме беріледі. Бұл соңғы 15 жылдағы алғашқы ірі терминологиялық басылым болмақ.

	Кеңес аясында құрамына елорданың жетекші ғалымдары кіретін Астана клубын құру мәселесі де талқыланды.
///Есеп комитетінің төрайымы Мемлекет басшысына дағдарысқа қарсы шараларға бөлінген қаржының жұмсалуына мониторинг жүргізу барысы және квазимемлекеттік сектор компанияларының активтерін тиімді басқаруға жүргізілген аудиттің алдын ала қорытындылары туралы есеп берді.
Наталья Годунованың айтуынша, экономиканы қолдауға және пандемиямен күреске бағытталған ресурстарды Есеп комитеті мен тексеру комиссиялары жіті бақылап отыр. Үкімет қабылдаған шаралардың әлеуметтік-экономикалық тиімділігі осы жылдың соңына дейін бағаланатын болады.
Қасым-Жомарт Тоқаев Есеп комитетінің жақында өтетін отырысында аудит қорытындыларын заңнамаға сәйкес қарастыруды және мемлекеттік активтерді тиімсіз басқаруға қатысты анықталған деректер бойынша нақты ұсыныстар енгізуді тапсырды. Президенттің пікірінше, Есеп комитеті ауқымды әрі тиімді жұмыс жүргізіп отыр. Мемлекет басшысы бұл жұмыстарды жеке бақылауында ұстайтынын атап өтті.



///Мемлекет басшысы ресми сапары аясында Ресей Федерациясы Федералдық Жиналысы Федерация Кеңесінде болып, Кеңес төрайымы Валентина Матвиенкомен кездесті, сондай-ақ Құрметті қонақтар кітабына қолтаңба қалдырды.
Кездесу барысында Қасым-Жомарт Тоқаев Ресейге алғашқы шетелдік сапарының символдық мәні зор екенін айтып, бұл өзара құрмет пен сенімге негізделген екіжақты стратегиялық серіктестіктің жоғары деңгейін айғақтайтынын атап өтті.
– Қазақстанның жаңа Президенті ретіндегі менің міндетім – елдеріміз арасындағы одақтастық қарым-қатынастың дамуына мол еңбек сіңірген Елбасы Нұрсұлтан Назарбаевтың стратегиясының сабақтастығын қамтамасыз ету, – деді Мемлекет басшысы.
Қасым-Жомарт Тоқаев Валентина Матвиенконың ТМД Парламентаралық Ассамблеясының төрағасы лауазымындағы қызметін жоғары бағалап, Федерация Кеңесінің спикеріне екіжақты парламенттік байланыстарды нығайту жөніндегі бірлескен жұмыстар мен халықаралық құрылымдар аясындағы жемісті ынтымақтастық үшін ризашылық білдірді.
Сонымен қатар, Мемлекет басшысы екі елдің интеграциялық күн тәртібі аясында өзара іс-қимылдарды кеңейту мәселелеріне арнайы тоқталды.
– 29 мамырда Нұр-Сұлтан қаласында Еуразия экономикалық одағының мерейтойлық саммиті өтеді. Қазақстан Республикасының Президенті ретінде еуразиялық интеграцияның дамуына барынша жағдай жасаймын. Біздің мемлекеттеріміздің парламенттері осы үдерістерге зор үлес қоса алады деп ойлаймын, – деді Қазақстан Президенті.
Валентина Матвиенко парламентаралық қарым-қатынасты нығайтудың маңыздылығын айтып, осы сапар Қазақстан мен Ресейдің  стратегиялық серіктестігіне тың серпін беретініне сенім білдірді.
– Кестеңіздің тығыздығына қарамастан, Федерация Кеңесіне келуге уақыт тапқаныңыз үшін ризашылығымды білдіремін. Екіжақты парламенттік өзара іс-қимылдарды және ТМД Парламентаралық Ассамблея аясындағы ынтымақтастықты дамытуға қосқан жеке үлесіңіз үшін Сізге алғыс айтқым келеді, – деді Валентина Матвиенко.
Соңында Валентина Матвиенко Қасым-Жомарт Тоқаевқа биылғы сәуір айында Парламентаралық Ассамблеяның кезекті отырысы жоспарланғанын және осы жиынға Қазақстан Республикасы Парламенті Сенатының Төрағасы Дариға Назарбаеваның шақырылғаны туралы айтты.
Кездесу соңында тараптар екіжақты ынтымақтастықтың ауқымды мәселелері жөнінде пікір алмасты.





///Кездесу барысында Мемлекет басшысына «Самұрық-Қазына» ұлттық әл-ауқат қорының» пандемиямен күрес кезіндегі қызметі жайында баяндалды.
Ахметжан Есімов Қасым-Жомарт Тоқаевқа қордың биылғы наурыз айында дәрігерлерге, полиция және әлеуметтік сала қызметкерлері үшін 6 миллион бетперде алуға қаржы бөлгенін айтты.
«Самұрық-Қазына» қорының басқарма төрағасы Президентке компанияның Денсаулық сақтау министрлігімен бірлесе атқарған жұмыстары туралы мәлімет берді. Бірлескен іс-әрекеттің нәтижесінде қор қаржысына 100 жедел-жәрдем көлігі, 1000 оттегі концентраторы, 50 өкпені жасанды желдету аппараты, 1000 пульстік оксиметр және 3000 вирусқа қарсы «Авифарир» дәрісі сатып алынған.
Ахметжан Есімов Мемлекет басшысына Елбасы Нұрсұлтан Назарбаевтың тапсырмасына сәйкес қордың Нұр-Сұлтан және Алматы қалаларында салынатын жұқпалы аурулардың алдын алу және бақылау бойынша емханалардың құрылысына қаржы бөлетінін жеткізді.
Қор төрағасы Президентке Ресеймен бірлесіп қолға алынған коронавирусқа қарсы вакцина өндіру жоспары жайында айтты.
Кездесуде «Самұрық-Қазына» қорына қарасты компаниялардың қазіргі жағдайы да талқыланды. Ахметжан Есімов биыл Үкіметке 120 миллиард теңге көлемінде дивиденд төленетінін, мұның 2017 жылмен салыстырғанда он есе көп екенін айтты. Бұған дейін «Самұрық-Қазына» Ұлттық қорға 50 миллиард теңге қаржыны мерзімінен бұрын аударған болатын.


///Мемлекет басшысы монументтің ашылу рәсімін Қазақстан Республикасының Конституциясы күні қарсаңында өткізудің символдық мәні бар екенін атап өтіп, 29 тамыз Қазақстанның жаңа тарихындағы айрықша күн саналатынын айтты.
– 1949 жылы дәл осы күні Семей полигонында ядролық қару алғаш рет сыналған болатын. Қырық жыл бойғы 450-ден астам жарылыстың салдарынан миллиондаған адам зардап шекті. Менің Жарлығыммен 1991 жылғы 29 тамызда Семей полигоны жабылды. Бүгін, Ядролық сынақтарға қарсы халықаралық іс-қимыл күні, біз елордамызда жаңа маңызды нысанды – «Бейбітшілік қабырғасы» монументін ашып отырмыз, – деді Қазақстан Президенті.
Нұрсұлтан Назарбаев еліміздің ішкі саяси тұрақтылық пен қоғамдық келісімді сақтай отырып, бейбітшілікті, достықты, өзара құрмет пен мәдениетке негізделген қағидаттарды ұстанатынын айтты, сондай-ақ Қазақстанның бейбіт бастамалары замандастарымыз бен болашақ ұрпағымыз үшін лайықты үлгі болып, бүкіл адамзат жылнамасына енгенін атап өтті.
– Семей ядролық полигонының жабылуы, ядролық қару-жарақтан бас тартуымыз, Азиядағы өзара іс-қимыл және сенім шаралары кеңесін құру бастамасы, Әлемдік және дәстүрлі діндер көшбасшыларының съездері, «Әлем. XXI ғасыр» манифесі, Сирия жөніндегі Астана процесі – осының бәрі Қазақстанның жаһандық қауіпсіздікті нығайтуға қосқан нақты үлесі, – деді Елбасы.
Нұрсұлтан Назарбаев халықтар арасында нақты және ментальдық тұрғыдан бөле-жарудың пайда болуына әкеп соқтырған ауқымды қақтығыстарды, нәсілшілдікті, діни төзбеушілікті адамзат баласының ғасырлар бойы басынан көп өткергенін атап өтіп, бүгінде әлемдік қоғамдастықтың халықаралық терроризм мен радикалды идеялар сияқты жаңа сын-қатерлерге тап болғанына тоқталды.
– Астанада монументтің бой көтеруі тарих сабақтарынан тәлім алып, оны ұмытпауға және еліміздегі бейбітшілік пен ынтымақты бағалауға үндейді. «Бейбітшілік қабырғасы» – бейбіт өмірдің құндылығын дәріптеуді және өткен тарихымыздың қасіретті кезеңдерін қайталамауды замандастарымыздың есіне салып тұратын нысан, – деді Қазақстан Президенті.
Мемлекет басшысы бұл мемориалдың елорданың тағы да бір көрікті орнына және шаһардың айтулы нысанына айналатынына сенім білдірді.
– Біздің бітімгершілік бастамаларымыз, ең алдымен, болашақ ұрпаққа арналады. Біз барлық тілде ұрпақтарымызға «Бейбітшілікті сақтаңдар!» дейміз. Бұл – жер бетіндегі әрбір адамның бойында болуға тиіс ең басты құндылық, – деді Нұрсұлтан Назарбаев.
Соңында Қазақстан Президенті елорданың 20 жылдығына тарту жасаған Ақтөбе облысына ризашылық білдіріп, Астана тұрғындары мен қала қонақтарына және барша қазақстандықтарға бейбіт өмір, бақ-береке тіледі.







///Мемлекет басшысы АҚШ-тың Қазақстандағы Төтенше және Өкілетті елшісі Уильям Мозерді еліміздегі дипломатиялық миссиясының аяқталуына байланысты қабылдады.

Қасым-Жомарт Тоқаев Қазақстан мен Құрама Штаттар арасындағы стратегиялық серіктестікті кеңейтуге қосқан үлесі үшін америкалық дипломатқа алғыс айтты.
– АҚШ-тың елшісі ретінде атқарған қажырлы еңбегіңізге ризашылығымды білдіремін. Құрама Штаттар – Қазақстанның Тәуелсіздігін алғаш боп мойындаған елдердің бірі. Біз мұны ешқашан ұмытпаймыз, – деді Президент.
Мемлекет басшысы достас екі ел халықтарының игілігі жолында Қазақстанның АҚШ-пен арадағы конструктивті ынтымақтастығын кеңейтуге бейілді екенін нақтылады.

Уильям Мозер Қасым-Жомарт Тоқаевқа қолдау көрсеткені үшін алғыс айтып, елімізде жүргізіліп жатқан саяси және экономикалық реформаларды жоғары бағалады. Сонымен қатар америкалық дипломат Вашингтонның Орталық Азиядағы тұрақтылық пен қауіпсіздікті қамтамасыз етуге ниетті екенін жеткізді.
Кездесу барысында екіжақты ынтымақтастыққа және аймақтық күн тәртібіне, соның ішінде Ауғанстандағы жағдайға қатысты өзекті мәселелер талқыланды.

Әңгімелесу соңында Қасым-Жомарт Тоқаев Уильям Мозерге алғыс төсбелгімен бірге табыс етіп, алдағы дипломатиялық қызметіне жетістік тіледі.


///
	

	Іс-шараға жер шарының барлық құрлығын қамтитын, әлемнің 70 елінен қонақтар қатысты. Олар - белгілі саясаткерлер, ғалымдар, сарапшылар, әлем парламенттері мен парламентаралық өзара іс-қимыл ұйымдарының өкілдері. Олардың арасында БҰҰ Бас хатшысының Арнайы өкілі – БҰҰ Орталық Азиядағы алдын алу дипломатиясы жөніндегі Өңірлік орталығының басшысы Мирослав Енча, Ресей Федерациясы Федералды Жиналысы Федерациялық Кеңесінің Төрайымы Валентина Матвиенко, Германия Федеративтік Республикасының Сыртқы істер министрі Гидо Вестервелле, АҚШ Конгресінің мүшесі Эни Фалеомаваега, Орта мемлекеттер бастамаларының негізін қалаушы және төрағасы Дуглас Рош бар.

	Қазақстан Президенті өз сөзінде бүгінде әлем Ядролық сынақтарға қарсы халықаралық іс-қимыл күнін үшінші рет атап өтіп жатқанын еске салды. Бұл күн тарихта тұңғыш рет өз аумағында ядролық сынық полигонын жапқан Қазақстанның бастамасы бойынша БҰҰ тарапынан бекітілді.

	- Біздің халқымыздың қалауымен бұдан 21 жыл бұрын жүзеге асқан бұл тарихи актінің зор өркениеттік мәні бар.  Қазақстан үшін бұл түпкілікті егемендік пен тәуелсіздікке қарай жасаған шешуші қадам болды. Қазақстан халқы үшін ядролық қару мен радиация түсініксіз ұғым емес еді. Бұл қырық жылдан астам уақыт бойы біздің Жер анамызды тітіркенткен қатал да қайталанбас зұлмат болатын. Біздің еліміздің аумағында 500-ге тарта атмосфералық, жерүсті және жерасты «бейбіт» деп аталып келген әскери сынақтар жасалды. Бұл ядролық қару пайда болғалы бергі әлемде жасалған сынақтардың тең жарымына тең.  Ядролық радиация даланы, өзен-көлдерді улады, айналасындағы барша тіршілікті біртіндеп жойды Ядролық зұлмат сынақ аймағында тұрған бір жарым миллионнан астам қазақстандықтың тағдырын тәлкекке салып, денсаулықтарына зиянын тигізді. Оның зардабы әлі күнге сезіліп келеді, - деді Нұрсұлтан Назарбаев.   

	Мемлекет басшысы сондай-ақ Семей полигонының жабылуымен ядролық қаруды таратпау және қарусызданудың жаһандық процесінің жаңа кезеңі басталғанын атап өтті. Мысалы, бұдан 16 жыл бұрын БҰҰ-ның шешімі бойынша Ядролық сынақтарға жаппай тыйым салу туралы шарт­қа қол қоюға жол ашылды. Қазақстан бұл шартқа ең алдыңғылардың қатарында қол қойды. Сонымен бірге, Нұрсұлтан Назарбаев жаһандық ядролық қауіпсіздікті нығайту процесінің қарқыны бәсеңдегені байқалып отырғанына тоқталды.

	- Әзірге ядролық қаруды таратпау режимі әмбебаптыққа қол жеткізген жоқ. Шартқа сәйкес келмейтін «жаңа» ядролық және кейбір «шектік» топтағы елдер де бар. Бұдан екі жыл бұрын АҚШ пен Ресей арасында Прага келісіміне қол қойылды. Бұл келісім стратегиялық шабуылдаушы қару-жарақты қысқарту процесін жаңартуды көздейді. Алайда, бұл «ядролық клуб» саналатын өзге елдер үшін үлгіге айналмады. Ядролық сынақтарға жаппай тыйым салу туралы шарт­ күшіне енген жоқ. Бұған «шектік» топтағы тек бірнеше елдің ғана қолы жетіспейді. Ядролық энергетика жөніндегі ұлттық бағдарламаны дамытуға жаһандық бақылау жасау туралы мәселе реттелмей отыр. Өткен жылы орын алған Фукусима АЭС апаты күллі әлемге бейбіт атом нысандарындағы қауіпсіздікті қамтамасыз ету технологиясының артта қалу проблемасын айқын көрсетіп берді, - деді Қазақстан Президенті.                      

	Мемлекет басшысы сондай-ақ XXI ғасырдың ядролық энергетикасыз еш мәні жоқ екенін айтып өтті.

	- Көптеген елдер үшін кедейшілік, жұмыссыздық, азық-түліктің жетіспеушілігі проблемаларын шешу БҰҰ мен МАГАТЭ-нің қатаң бақылау жасауымен бейбіт мақсаттағы атом энергетикасы жобаларын іске асыруға байланысты. Сондықтан ядросыз әлем туралы біздің қойып отырған мәселе  - радиофобиямен немесе ядроның жарықшақтануынан энергия алу «құпиясын» мүлдем ұмыту туралы утопиялық ниетпен еш байланысы жоқ. Ядролық қарусыз әлем - ядролық энергияны әскери мақсатта пайдалануға толық тыйым салу. Бұл тұрғыда Ядролық қарусыз әлем жалпы декларациясын әзірлеу және қабылдау туралы менің ұсынысымның мәні осында. Мен осы идеяның дәйекті жақтаушысымын және алда да жақтайтын боламын, - деді Нұрсұлтан Назарбаев. 

	Сонымен қатар, Мемлекет басшысы Қазақстанның ұсынысы бойынша құрылған G-GLOBAL форумының ядролық өзін-өзі жойып жіберудің алдындағы қорқыныштан адамзатты азат етуі тиіс маңызды бастама екеніне тоқталды. Атап айтқанда, БҰҰ аясында әзірленіп, қабылданған барлық ядролық мемлекеттердің қатысуымен стратегиялық шаубылдаушы қару-жарақты қысқартудың бәрін тегіс қамтитын кезеңдік жоспарын әзірлеу қажет. Ядролық сынақтарға тыйым салу туралы шарттың күшіне енуіне қол жеткізудің маңызы зор. Әскери ядролық бағдарламадан принципті түрде бас тартқан мемлекеттерді ынталандыру тетігін әзірлеу қажет.      

	Президент ядросыз әлем – азамзат ұмтылуға тиіс, біздің ортақ мақсатымыз екеніне ерекше тоқталып өтті.

	- Осы мақсат үшін бүгінде Қазақстан «АТОМ» халықаралық жобасын іске асыратын болады. Жобаның атауы ағылшын тіліндегі:  «Abolish Testing. Our Mission» төрт бас әріптен құралған. Яғни, «Сынақты Болдырмау – Біздің Миссиямыз» деген мағынаны білдіреді. Жоба аясында ядролық қаруға қарсы үн қатқысы келген әлемдегі кез келген адам онлайн-петиция арқылы әлем үкіметтерін ядролық сынықтардан біржола бас тартуға шақыра алады және Ядролық сынақтарға жаппай тыйым салу туралы шарт­тың күшіне енуіне жылдам қол жеткізе алады. Мен конференцияға қатысушыларды және ізгі тілекті барлық адамды «АТОМ» жобасын қолдауға және біздің басты мақсатымыз – ядролық қарусыз әлем құруға шақырамын, - деді Нұрсұлтан Назарбаев.

	Қазақстан Президенті сөз соңында  G-GLOBAL форматында интерактивтік пікірлесуге белсенділікпен қатысуға шақырды. Оның аясында миллиондаған адамдар XXI ғасырда ядролық қарусыз әлем құруға қосылу маңызды болып саналатын, жаңа әділетті әлем құруды қалыптастыруда кең ауқымды мәселелер жөнінде үнқатысуға атсалысқан болар еді.      

///Қазақстан Президенті ұшақ апаты салдарынан Бішкек қаласының маңында көптеген адамның қаза болғаны туралы қайғылы хабарды зор күйзеліспен қабылдады.
Мемлекет басшысы Қазақстан халқының және жеке өзінің атынан қаза болғандардың туыстары мен жақындарына, сондай-ақ барша қырғыз халқына көңіл айтты.
///
	 

	Әңгіме барысында Қазақстан мен Еуропа қарым-қатынасының қазіргі ахуалы мен келешегі талқыланды.

	Сонымен қатар Украинадағы ахуалдың өрбуіне арнайы назар аударылды.

	Еурокомиссия Төрағасы Ж.М.Баррозу биылғы 26 тамызда Минскіде Кеден одағы елдері, Украина және Еуропалық одақ кездесуін өткізу туралы Қазақстанның ұсынысын қолдады. Қажет болған жағдайда сондай кездесуді Астанада өткізу туралы уағдаластық жасалды.

	Сондай-ақ Н.Ә.Назарбаев пен Ж.М.Баррозу кезекті форумы биыл қазан айында Миланда өтетін «Азия-Еуропа» (АСЕМ) үдерісіне Қазақстанның қатысуының перспективасын талқылады.

	Телефон арқылы сөйлесу еуропалық тараптың бастамасымен жүзеге асты.
///Семей ядролық полигонының жабылғанына 25 жыл толуына орай өткен конференция жұмысына мемлекеттік органдардың, үкіметтік емес ұйымдардың, дипломатиялық корпустың, ғылым мен білім саласының өкілдері, көрнекті қоғам қайраткерлері, сондай-ақ әлемнің 50-ден астам елінен шетелдік қонақтар қатысты.
Елбасы конференцияға қатысушыларға арнаған сөзінде жаһандық бейбітшілік пен қауіпсіздік үшін Қазақстан Президенті сыйлығын тағайындау туралы көтерген бастамалары үшін ризашылығын білдірді.
– Жалпы, мен бұл бастаманы қолдаймын. Мүмкін оны Ядролық қарусыздану үшін берілген сыйлық деп атаған жөн болар, оның атауын қайта ойластыру қажет. Біз ақылдасып, бұл сыйлықты тағайындау туралы шешім қабылдайтын боламыз, – деді Қазақстан Президенті.
Бұдан бөлек, Нұрсұлтан Назарбаев қарашада Қазақстанның елордасында Астана бейбітшілік саммиті өтетінін мәлімдеді.
– Саммитке көптеген елдердің мемлекеттер пен үкіметтері басшылары, танымал саясаткерлері мен қоғам қайраткерлері, ғалымдары мен бизнесмендері қатысатын болады. Сыйлықты тағайындау және оны алғашқы лауреатқа тапсыру туралы сол саммитте айтуға болар еді, – деді Мемлекет басшысы.
Қазақстан Президенті 1991 жылғы 29 тамызда еліміз үшін де, бүкіл әлем үшін де тарихи маңызды оқиға болғанын атап өтті.
– Ширек ғасыр бұрын біздің жеріміз бен халқымызға 40 жылдай азап тартқызған милитаризмнің ең сұрапыл сынағы заңды түрде тоқтатылды. Біздің шешімімізден кейін барлық жетекші ядролық державалардың полигондарының үні шықпай қалды, алайда олардың ешқайсысы әлі күнге дейін жабылған жоқ. Қазақстан – мұндай қадамға барған алғашқы ел. Біздің халқымыздың қалауы солай болды. Бұл оқиғаның барша әлем үшін маңыздылығы осында, – деді Нұрсұлтан Назарбаев.
Қазақстан Президенті ширек ғасыр ішінде біздің республикамыз бейбітшілікке, ядролық қарудан азат болуға бастайтын тиімді модельді қалыптастыра алғанын айтып, оны барлық елде қолдану жөнінде ұсыныс жасады.
Мемлекет басшысы ядролық қару арқылы өзін-өзі жою қаупін азайтуға және бейбітшілікті бірте-бірте демилитаризациялауға бағытталған бірқатар ұсыныстар айта келіп, мұның халықаралық қарым-қатынаста терең ментальді өзгерістерді, көптарапты жаңа саяси шешімдерді, жоғары деңгейдегі сенімді қажет ететіне назар аударды.
– Ядролық арсеналды қысқарту үдерісін іс жүзінде сондай әскери күш-қуатқа ие барлық мемлекеттердің қатысуымен көпжақты үдеріске айналдырған жөн. Мұның алдында қазір «ядролық қаруы бар» ел атану қарсаңында тұрған мемлекеттердің ядролық мәртебесі толықтай заңдастырылуға тиіс. Барлық ядролық державалар Ядролық қаруды азайту туралы жалпыға ортақ шарт әзірлеу жөніндегі келіссөздерді бастауы керек, – деді Қазақстан Президенті.
Сондай-ақ, Мемлекет басшысы ядролық қауіпсіздік мәселелері жөніндегі халықаралық құқықты түгел кодификациялаудың маңыздылығын атап өтті.
– Атом қаруын иеленуден өз еркімен бас тартқан, сондай-ақ ядролық қарусыз ел деген мәртебесі бар мемлекеттерге ядролық державалар тарапынан кепілдік беруді заңдық тұрғыдан міндеттейтін жүйені жетілдіру қажет. Ядролық қаруға ие болуға және таратуға қарсы қатаң шаралардың нақты қолданылатын тетіктерін әзірлеу керек. Мұндай көпжақты келісімдерді БҰҰ Қауіпсіздік Кеңесінің қарарларымен бекіткен жөн, – деді Нұрсұлтан Назарбаев.
Бұдан бөлек, Қазақстан Президенті әлемдік қоғамдастықты қақтығыстардың алдын алу үшін ірі державалар мен жаңа халықаралық ұйымдар арасындағы қарым-қатынасты реттеудің жаңа тетіктерін әзірлеуге шақырды.
– Қарудың әдеттегі түрлері мен әскери технологиялардың таралуын бақылауды күшейту де аса маңызды. Барлық үкіметтерді ядролық қауіпсіздіктің негізін құрайтын халықаралық шарттар мен институттарды одан әрі нығайту жөніндегі жаңа міндеттемелер қабылдауға шақырамын. Сонымен қатар, мен бүгін өз елдері мен халықтары атынан өкілдік етіп отырған барлық парламенттердің мүшелеріне бұған белсене атсалысу жөнінде сөз арнаймын. БҰҰ Қауіпсіздік Кеңесінің мүшесі ретіндегі Қазақстанның қызметі халықаралық бейбітшілік пен қауіпсіздікті нығайту жөніндегі осы және өзге де шараларға арналатын болады. Ядролық қауіпсіздікті күшейту жолындағы, ядролық қаруды сынақтан өткізу мен жетілдіруге қарсы кең қоғамдық қозғалыс ядролық қауіптен арылу ісіне тың серпін беруге тиіс, – деді Мемлекет басшысы.
Соңында Нұрсұлтан Назарбаев конференцияға қатысушылар айтқан ұсыныстар бүкіл әлемдегі саясаткерлер мен ғалымдардың құлағына жетеріне сенім білдіріп, жиналғандардың жұмысына жеміс тіледі.
Сондай-ақ, іс-шара барысында күн тәртібіндегі мәселелер бойынша халықаралық ұйымдар мен шет ел үкіметтері өкілдері баяндама жасады.
Қазақстан Президентінің сөйлеген сөзінің толық мәтінін мына жерден қараңыз.



///Мемлекет басшысы Дүниежүзілік энергетика апталығы мен ХIV KazEnergy Еуразиялық форумы аясында өткен «Әлемдік энергетикалық трилемма 2021 – компоненттер теңгерімі: энергетикалық аймақтар бойынша өзгерістер навигациясы» атты жаһандық пленарлық мәжілісте бейнеүндеу жасады.
Президент Орталық Азия аймағында алғаш рет өткізіліп отырған Дүниежүзілік энергетика апталығының ұйымдастырылуын қолдады.
– Осы аптада 90 елдің басшылары мен беделді тұлғалары Қазақстанда бас қосты. Глазгода өтетін Климаттың өзгеруі жөніндегі СОР26 конференциясының қарсаңында қол жеткізілген нәтижелер мен ортақ болашаққа қатысты көзқарастарымызды талқылау үшін жиналдық, – деді Қасым-Жомарт Тоқаев.
Мемлекет басшысы осы бағыттағы ұлттық басымдықтар мен міндеттемелер туралы айта келіп, Қазақстан климаттың өзгеруіне қарсы күрес пен Париж келісімінің мақсаттары жолындағы жаһандық күш-жігерді толық қолдайтынын атап өтті.
Сонымен қатар Президент әлемнің жаңа даму кезеңіне  қадам басқаны туралы пікірін ортаға салды. Оның айтуынша, жаңа технологиялар қазба отын түрлерінен жаңартылатын қуат көздеріне, сутегі мен ядролық энергияға көшуді талап етеді.
– Мен Үкіметке 2030 жылға қарай электр энергиясын өндіруде жаңартылатын және баламалы энергия көздерінің үлесін 15 пайызға жеткізуді тапсырдым. Қазіргі таңда 2000 МВт-қа жуық жаңартылатын қуат көздері пайдалануға берілді. Қазақстанның көздеген мақсатқа жету жолындағы бағыты дұрыс. Алайда, көміртегі бейтараптығына қол жеткізу үшін тек жаңартылатын энергияға иек арту жеткіліксіз, – деді Мемлекет басшысы.

Қасым-Жомарт Тоқаев өзінің ұстанған саясатына сәйкес Үкіметтің энергия өндіру, энергияны үнемді пайдалану, цифрландыру және тұрақты экономикалық өсім сияқты негізгі бағыттарды ілгерілетуге ықпал ететін бірқатар ұлттық жобаларды әзірлеп жатқанын атап өтті.
– Бұл жобалар аса маңызды, өйткені олар миллиардтаған адамның бизнес жүргізуінің және күнделікті өмірінің «жаңа нормасына» айналады, – деді Президент.
Мемлекет басшысы сөзінің соңында Форумның пікірталас платформасының бірегейлігіне тоқталды. Осы ретте аталған жиын әлемнің жаһандық мақсатқа – климаттың өзгеруіне тосқауыл қоюға қол жеткізуіне септігін тигізетін қазіргі үрдістерді, болжамдар мен жоспарларды қарастыру үшін жетекші сарапшыларға жақсы мүмкіндік беретінін жеткізді. 
///Мемлекеттер басшылары бірін-бірі күллі мұсылманның мерекесі Құрбан айтпен құттықтап, Қазақстан мен Түркияның бауырлас халықтарына бақ-береке тіледі.
Әңгімелесу барысында Президенттер екі елдегі қазіргі эпидемиологиялық ахуалды талқылады. Қасым-Жомарт Тоқаев Анкараның COVID-19 пандемиясына қарсы тиімді іс-қимылдарын жоғары бағалап, Режеп Тайип Ердоғанға гуманитарлық көмек көрсеткені үшін ризашылығын білдірді. Тараптар коронавирустың салдарын жою және дағдарыстан кейінгі қалпына келтіру жұмыстарында күш-жігерлерін одан әрі жұмылдыра беруге уағдаласты.
Екі елдің Президенттері Қазақстан мен Түркия арасындағы стратегиялық қатынастардың қазіргі жағдайы мен даму перспективаларын қарастырды. Екіжақты сауда-саттықтың оң қарқынын сақтаудың және бірлескен инвестициялық жобаларды, әсіресе, денсаулық сақтау, "жаңа экономика" және ауыл шаруашылығы салалары бойынша бастамаларды жүзеге асырудың маңызды екені атап өтілді.
Әңгімелесу соңында Қасым-Жомарт Тоқаев Режеп Тайип Ердоғанды Қазақстанға ресми сапармен келуге шақырғанын нақтылады.

///Кездесуге Қазақстан Республикасының Премьер-Министрі Б.Сағынтаев, Армения Республикасының Премьер-Министрі К.Карапетян, Беларусь Республикасының Премьер-Министрі А.Кобяков, Қырғыз Республикасының Премьер-Министрі С.Жээнбеков, Ресей Федерациясы Үкіметінің төрағасы Д.Медведев, Еуразиялық экономикалық комиссия алқасының төрағасы Т.Саркисян қатысты.
Нұрсұлтан Назарбаев Еуразиялық үкіметаралық кеңес мүшелерінің елордаға келгендеріне қуанышты екенін жеткізіп, кездесудің Астана қаласындағы «ЭКСПО-2017» халықаралық көрмесімен тұспа-тұс өтіп отырғанын айтты.
– Үкіметтер басшыларының өз мемлекетінің ұлттық павильондарына баруға, сондай-ақ Қазақстан мен өзге елдердің экспозицияларын аралап көруге мүмкіндіктері бар. Еуразиялық экономикалық одақтың үшінші жыл жұмыс істеп жатқанын атап өткен жөн. Бұл кезең әлемдегі және одаққа мүше елдердің ұлттық экономикасындағы күрделі ахуалдарға байланысты болып отыр. Сонымен қатар, ортақ нарық пен бірыңғай экономикалық құрылым құру басты фактор болып саналады, – деді Қазақстан Президенті.
Мемлекет басшысы экономиканың өсімі елдер арасындағы тауар айналымының артып, өзара қарым-қатынастардың нығаюына тікелей байланысты екенін айтты.
– Біз осы уақыт ішінде дұрыс бағытта ілгерілей алдық деп есептеймін. Қазір орын алып отырған бірқатар мәселеге қарамастан, Еуразиялық экономикалық одақты нығайтуымыз қажет. Алдымызда ел ішіндегі мәселелерді шешіп, өзара қарым-қатынасымызды одан әрі дамыта түсу міндеті тұр. Бұл жұмыстағы негізгі рөлді үкіметтеріміз атқарады. Бұл дегеніміз – экономикалық міндеттерді шешу, мемлекеттер арасындағы өзара іс-қимыл мәселелерін реттеу, – деді Нұрсұлтан Назарбаев.
Соңында Қазақстан Президенті кеңестің бүгінгі отырысы арқылы ұйымды әрі қарай дамытуға маңызды үлес қосылатынын атап өтіп, қатысушылардың жұмысына жеміс тіледі.


///Қасым-Жомарт Тоқаев Эмомали Рахмонды туған күнімен құттықтап, бауырлас Тәжікстан елінің өркендеуі жолындағы жауапты мемлекеттік қызметіне табыс тіледі.
Мемлекет басшысы Тәжікстан Президентінің қазақ-тәжік арасындағы достық қарым-қатынас пен стратегиялық әріптестікті нығайтуға зор үлес қосқанын атап өтті.
Президенттер сауда-экономикалық, инвестициялық және мәдени-гуманитарлық салалардағы екіжақты ынтымақтастықты одан әрі нығайтудың перспективаларын талқылады.
Эмомали Рахмон Душанбеде өткен ҰҚШҰ мен ШЫҰ саммиттеріне белсенді атсалысып, жемісті жұмыс атқарғаны үшін Қасым-Жомарт Тоқаевқа ризашылығын білдірді.
Тараптар жоғары деңгейдегі белсенді саяси диалогты сақтауды және халықаралық ұйымдар аясында өтетін алдағы кездесулердің кестесін талқылады.
///
	 

	Сапар аясында Қазақстан Президенті өңірдің әлеуметтік-экономикалық даму барысымен танысады, сондай-ақ облыстағы бірқатар әлеуметтік және индустриялық-инновациялық нысандарды аралайды.
///Кездесуде Нұрсұлтан Назарбаевқа еліміздің валюта-қаржы нарығындағы қазіргі ахуал жөнінде мәлімет берілді.
– Қазіргі уақытта мұнай бағасының өсіп келе жатқаны байқалуда. Еліміздегі экономикалық ахуал мен теңге бағамы тұрақты. Жақында Ұлттық банк пен Үкімет тұрғындар үшін бірлескен мәлімдеме жасады. Сіздердің тараптарыңыздан бұл дұрыс шешім деп ойлаймын, – деді Елбасы.
Сонымен қатар, Нұрсұлтан Назарбаевқа қаржы секторының тұрақтылығын қамтамасыз ету және инфляция деңгейін сақтап қалу үшін қабылданып жатқан шаралар туралы мәлімделді.
 
Қазақстан Республикасының Тұңғыш Президенті – Елбасының Баспасөз қызметі

/// 
Кездесу барысында фармацевтика саласындағы ынтымақтастықты дамыту мәселелері талқыланды.
Елбасы компанияның Қазақстандағы қазіргі жұмысының мемлекетіміз үшін елеулі маңызы бар екенін айтты.
С.Дарваза өз сөзінде республикамызда фармацетика саласын дамытудың әлеуеті зор екеніне назар аударды. 

///Мемлекет басшысы отандық БАҚ өкілдеріне арналған брифинг барысында республикамыздың Еуропалық одақтағы маңызды серіктесі болып саналатын Польшамен Қазақстанның қарым-қатынасының мәні зор екеніне тоқталды.
Нұрсұлтан Назарбаев өзара іс-қимылды дамытудың елімізді қызықтыратын бірқатар бағыттарын атап көрсетті. Мәселен, соның бірі – агроөнеркәсіп кешені.
– Польша жалпы құны 25 млрд доллар болатын дайын ауыл шаруашылығы өнімдерін экспорттай отырып, жаңа технологияларды енгізу арқылы аграрлық секторда зор табыстарға жетті. Мен поляк кәсіпкерлеріне елімізге келіп, біздің фермерлермен бірге жұмыс істеу жөнінде ұсыныс жасадым, – деді Қазақстан Президенті.
Сондай-ақ Мемлекет басшысы Польшаның шағын және орта бизнесті дамытудағы  тәжірибесін зерттеу керектігіне, фармацевтика өндірісі, құрылыс саласындағы өзара іс-қимылға ден қою қажеттігіне назар аударды.
Бұдан бөлек, Нұрсұлтан Назарбаев экономикалық өзара байланысты жандандыра түсу үшін Қазақстан мен Польша арасындағы сенімді көлік жолдарын қамтамасыз етудің маңыздылығын айтып, әуе қатынасы жолдарын ашу және Польша азаматтары үшін елімізде визасыз режім енгізу тәрізді шараларға тоқталып өтті.
Соңында Қазақстан Президенті бүгін өткен бизнес-форум екі елдің экономикалық ынтымақтастығын одан әрі нығайтуға тың серпін беретінін айтты.

///
	 

	9-сынып оқушысы Р.Тұрынтаев өз хатында Мемлекет басшысына ел азаматтарының тұрмысын жақсартуға бағытталған күш-жігері мен адамдарға деген қамқорлығы үшін алғысын жеткізген.
	
	Хат иесі Мәскеуде өткен П.И.Чайковский атындағы 8-халықаралық жасөспірімдер конкурсында бірінші орын алып, лауреат атағын иеленгенін айтады.
	
	«Әсемдіктің шыңына шығу қиын, бірақ сіз қазақстандықтар бақытты, мәнді де сәнді өмір сүруі үшін барлығын жасап келесіз. Өзімнің жетістігімді сіздің туған күніңізге арнаймын. Бұл сондай-ақ қала күніне де тартуым», – делінген хатта.
///Шағын құрамдағы келіссөз барысында инвестиция, сауда-экономика, көлік-транзит және ауыл шаруашылығы салаларындағы өзара іс-қимыл мәселелері талқыланды.
Мемлекет басшысы жоғары деңгейде бірнеше рет өткен кездесулер Қазақстан мен Иран арасындағы достық қарым-қатынастың айғағы екеніне назар аударды.
– Ираннан экономикалық шектеулердің алынып тасталуы Сіздің қажырлы еңбегіңіздің арқасы деп санаймын, – деді Қазақстан Президенті.
Нұрсұлтан Назарбаев еліміздің тәуелсіздігін алғаш мойындаған әлем мемлекеттерінің бірі Иран екенін атап өтті.
– Қазақстан өз тәуелсіздігін алғалы біздің Иранға қатысты достық сипаттағы саясатымыз еш өзгерген емес. Қазір елдеріміздің ынтымақтастығын стратегиялық деңгейге көтеретін кез келді және Қазақстан өзара тығыз іс-қимылға дайын, – деді Мемлекет басшысы.
Х.Рухани Нұрсұлтан Назарбаевты ел тәуелсіздігінің 25 жылдық мерейтойымен құттықтап, Иранның Қазақстанмен әріптестік қарым-қатынасты дамытуға зор мән беретінін айтты.
– Біздің саясатымыз әрдайым жақын орналасқан елдермен тату көршілік қарым-қатынасты нығайтуға бағытталған. Иранға Сіздің биылғы сәуір айындағы сапарыңыздың екіжақты қарым-қатынасты одан әрі дамыту үшін маңызы зор болды, – деді Иран Президенті.
Екі мемлекет көшбасшылары бүгінгі сапардың Қазақстан мен Иран ынтымақтастығына тың серпін беретініне сенім білдірді.





///
	 

	Әлемнің 147 елінен 10 мыңнан астам делегат қатысқан VII Астана экономикалық форумы мен Дағдарысқа қарсы II дүниежүзілік конференцияның табысты өтуіне орай Қазақстан Президентінің атына құттықтаулар келіп түсті.  
	
	Халықаралық консультативтік кеңестің мүшелері – Австрия Республикасының экс-федеральды канцлері Альфред Гузенбауэр мен Европалық комиссияның экс-төрағасы және Италия премьер-министрі Романо Проди өз хаттарында осыншама ауқымды іс-шараның өтуімен құттықтаған, сондай-ақ Форум барлық жерде құрметке ие болғанын, әлемдік көшбасшылар мен жетекші сарапшылар арасында барған сайын зор қызығушылық туғызып отырғанын атап өткен.
	
	«Қазақстан өз мойнына игі міндетті – әлемді экономикалық және әлеуметтік проблемалар тақырыбындағы, біздің ойымызша, қажетті әлеуетке ие және қазіргі кезде тиімді халықаралық және экономикалық тетікке айналған қызу пікірталастар өткізуге арналған алаңмен қамтамасыз ету міндетін алып отыр», – делінген хатта.
	
	Хорватия экс-президенті С.Месич Астана форумының мейлінше өзекті әлеуметтік-экономикалық мәселелерді талқылаудағы маңызды рөлін атап көрсеткен.  
	
	«Астана экономикалық форумының маңыздылығы алда да арта түсетін болады, өйткені ол тек экономикалық қана емес, әлеуметтік-саяси мәселелерді де қозғайды. Форум және Дағдарысқа қарсы дүниежүзілік конференция БҰҰ көмектескен жағдайда әлемдік дағдарыс мәселелерін шешуге арналған алаңға айналуы мүмкін», – деп жазады С.Месич.
	
	Болгария Республикасының экс-президенті, Венадағы Жаһандық диалог және ынтымақтастық орталығының президенті П.Стоянов Астана экономикалық форумын әлемдегі негізгі экономикалық оқиға санатына жатқызады, сондай-ақ Қазақстан Президентінің G-Global жобасын ілгерілету жөніндегі бастамаларын қолдайды.
	
	«Мен жаһандық қаржы-экономикалық дағдарыс түйткілін шешу бағытында дағдарысқа қарсы жаңа шараларды әзірлеуге арналған демократиялық диалогтың жаңа түрін қалыптастыруға деген Сіздің орасан ұмтылысыңызды жоғары бағалаймын», – деп жазады автор.
	
	Армения Республикасының экс-премьер-министрі Т.Саргсян да өз құттықтауын жолдаған, ол бұл форумның барлық өңірлік интеграциялық үдерістерді жаһандық ауқымда қарастыруға мүмкіндік беретіні жөніндегі пікірін білдірген.
	
	«G-Global идеясына қатысты алсақ, менің ойымша, біз дәл осындай реформашыл жаңа идеялар қажет уақытта өмір сүріп отырмыз, өйткені ескі құрылымдар, форматтар күтілген шешімдер мен ұсынымдарды алға шығарса, ал жаңа платформа қалыптастыру – өтіп жатқан үдерістерге деген тың көзқарас. Сірә, өңірде де, әлемде де алдымызда тұрған проблемаларды шешудің қалыптан тыс жолдарын табуға осы көмектесетін болар», – делінген хатта.
	
	Польша Республикасының экс-премьер-министрі, Қазақстан-Польша сауда палатасының  президенті К.Марцинкевич форумның мейлінше маңызды сипаты ретінде түрлі елдерден келген адамдар арасындағы диалогты атайды.
	
	«Бұл жай дағдарысқа қарсы форум ғана емес, тарихи оқиға екенін атап айтқым келеді. Астана экономикалық форумы тек Қазақстан үшін емес, біздің баршамыз үшін де өте маңызды», – деп жазады автор.
	
	БҰҰ Бас хатшысының орынбасары және Бас хатшының Шығыс Тимор бойынша арнаулы кеңесшісі Н.Хейзер бұл форум қазіргі әлем бетпе-бет келіп  отырған міндеттерді шешу үшін бүгінгі заман ойшылдарының басын қосқанын айтып өткен.
	
	«Сіздің басшылығыңызбен Еуразия құрлығында жаһандық қатерлерді талқылайтын аса қажетті платформа қалыптасты», – делінген хатта.
	
	БҰҰ Бас хатшысының орынбасары, дамуы мейлінше төмен елдер, теңізге шығу мүмкіндігі жоқ дамушы елдер және шағын аралдар мемлекеттері жөніндегі жоғары өкіл Г.Ачария Қазақстан Президентінің Астана экономикалық форумын өткізу туралы идеясы дер кезінде жүзеге асқанына назар аударды.
	
	«Бұл форум ынтымақтастыққа септігін тигізетін диалог құру, жаһандық экономикалық проблемаларды жақсы түсіну және талдау тұрғысынан маңызды мәнге ие», – делінген хатта.
	
	Жаһандық диалог және ынтымақтастық орталығының бас хатшысы С.Станчев бірлескен жұмысқа қатысты міндеттемелерді мақұлдай отырып, Қазақстан Президентіне Орталықты «Әлеуметтік бизнес-диалогты жақсарту» аталымы бойынша марапаттау рәсіміне қатысқаны үшін алғысын айтады.
	
	Нобель сыйлығының лауреаты С.Тимашев АЭФ осы бағыттағы іс-шаралар үшін пішіні мен мазмұны тұрғысынан биік меже болғанын айтады.
	
	«Астана форумы өзінің салыстырмалы түрде кейінгі жылдарда бастау алғанына қарамастан, қазірдің өзінде Қазақстан мен Достастық елдері ғана емес, Еуразиялық экономикалық одақ үшін де айшықты құбылыс болып, әлемдік үрдістердің мән-жайын тез ұғынуға болатын, болашақ серіктестермен танысатын, адамзат дамуының ықтимал жолдары туралы өз пікірін айтатын, әлемдік бизнес, инновация, ғылым және білім үшін тартушы магнитке айналды», – деп жазады автор.
	
	К.Вютрих, Ф.Кидланд, Р.Ауман, М.Юнус, Джордж Ф.Смут, Э.Маскин, К.Писсаридес және А.Варшель сияқты Нобель сыйлығының өзге де лауреаттары өз хаттарында форумға қатысу мүмкіндігіне ие болғаны үшін алғыстарын білдіріп, іс-шараның жоғары деңгейде ұйымдастырылғанын, күн тәртібінің жан-жақты әрі мазмұнды болғанын атап өткен.
	
	«Кеннеди Мерчант Партнерс» компаниясының негізін қалаушы М. Кеннеди АЭФ Давос және Брюссель форумы секілді әлемдік бизнес-шаралармен бәсекелесе алады деген пікір айтқан.
	
	Celluci Associates компаниясының төрағасы Т.Селлучи G-Global ақпараттық-коммуникативтік алаңын құру идеясы жаңа технологияларды қолдану арқылы өмірдің барлық саласындағы жаһандық мәселелерді еңсеруге септігін тигізе алатын батыл әрі дұрыс шешім екенін атап өткен.
	
	Құттықтаулары мен жылы лебіздерін жолдағандардың қатарында сондай-ақ БҰҰ Бас ассамблеясының 67-төрағасы В.Еремич, Халықаралық валюта қорының атқарушы директоры Д.Хеллер, Еуропа қайта құру және даму банкінің Түркия, Шығыс Еуропа, Кавказ және Орталық Азия елдері жөніндегі басқарушы директоры О.Декамп, Майкрософтың Орталық және Шығыс Еуропа елдеріндегі директоры, бас менеджер Т.Хирано, Дүниежүзілік сауда ұйымы Бас директорының орынбасары Д.Шарк, Салық және инвестициялардың халықаралық орталығының (АҚШ) президенті  Д.Уитт, Халықаралық сауда орталығының атқарушы директоры А.Гонсалес, Өнертапқыш әйелдер мен кәсіпкерлердің дүниежүзілік қауымдастығының президенті М.Хан, Xerox компаниясының вице-президенті Ч.Брукс және  CBS News вице-президенті Ш.Херберт бар.
///Кездесу барысында университеттің ғылыми әлеуетін дамыту мәселелері және «Төртінші өнеркәсіптік революция жағдайындағы дамудың жаңа мүмкіндіктері» атты жолдаудың басым бағыттарына сәйкес кадрлар даярлаудың барысы талқыланды.
Мемлекет басшысы университет тарапынан атқарылып жатқан жұмыстардың нәтижелерін атап өтіп, жаһандық экономикалық және технологиялық өзгерістер жағдайына бейімделген жас мамандарды оқыту ісіндегі жоғары оқу орындарының рөліне баса назар аударды.
– Сіз көп жылдан бері еліміздегі ең ірі және басты университеттердің бірін басқарып келесіз. Мұнда шетелден келіп оқитын студенттер бар. Университет еліміздің жоғары оқу орындары арасында жоғары рейтингке ие болып отыр, – деді Қазақстан Президенті.
Ғалымқайыр Мұтанов Нұрсұлтан Назарбаевқа университетті трансформациялау және оқу үдерісін заманауи талаптарға бейімдеу нәтижелері жөнінде баяндады.
– Біздің негізгі мақсатымыз – оқу орнын әлемдік деңгейдегі зерттеу университетіне айналдыру. Соған орай жетекші мамандар даярланып қана қоймай, ғылым мен инновацияны дамыту мәселесі де қамтылатын болады. Жалпы, университеттер инновациялық экономиканың драйвері болуға тиіс, – деді әл-Фараби атындағы Қазақ ұлттық университетінің ректоры.
Ғ.Мұтанов Мемлекет басшысына ІТ және жаңа технологиялар саласындағы жобалардың іске асырылу барысы жөнінде мәлімдеп, оқу орнының базасында құрылған IT-технопаркі аясында университетаралық өзара ықпалдастықтың орнағанын айтты. Әл-Фараби атындағы Қазақ ұлттық университеті ректорының мәліметіне сәйкес, бүгінде осы оқу орнындағы студенттердің 60 пайыздан астамы жаратылыстану ғылымдары бойынша білім алуда.
Кездесу соңында Қазақстан Президенті бірқатар нақты тапсырма берді.

///Кеше Астанада ауыр қайғылы оқиға болды.
Өрт салдарынан бір отбасы бес бірдей перзентінен айырылып қалды.
Қаза болған балалардың ата-анасы мен туысқандарына көңіл айтамын.
Осыған байланысты мен Үкіметке және Астана қаласының әкімі Бақыт Сұлтановқа зардап шеккендерге қажетті көмек көрсетуді тапсырдым.
Барлық өңірдің әкімдері құзырлы органдармен бірлесіп, өрт қауіпсіздігін қамтамасыз ету үшін бақылауды күшейтуі керек, сондай-ақ тиісті тексерістер ұйымдастырып, халық арасында түсіндіру жұмыстарын жүргізуі қажет.
Мұндай жағдай қайталанбас үшін барлық тиісті шараларды қабылдау керек.
///
	 

	Президенттің жеделхатында Мақтай Рамазанұлы ұзақ та ғибратты ғұмыр кешкені айтылған. Ол әртүрлі жоғары лауазымды қызметтерді зор абыроймен атқарып, өзінің бар білімі мен ұйымдастырушылық дарынын туған елінің игілігіне жұмсады.

	- Қай қызметте де өзін қарапайым, жан-жүрегі адал әрі істің көзін білетін беделді тұлға ретінде танытып, халқымыздың шынайы құрметі мен сүйіспеншілігіне бөленді.

	Ол кісінің еңбегі мен жарқын дидарын халқымыз ұмытпайды, - делінген жеделхатта. 
///Қасым-Жомарт Тоқаевқа сот жүйесінің қазіргі даму барысы туралы баяндалды.
Жақып Асанов Мемлекет басшысына азаматтық дауларды сотқа жеткізбей шешу мәселесі жөнінде айтып, соңғы 3 жылда Жоғарғы Соттың осы бағытта жүзеге асырған жобалары жайлы мәлімет берді. Оның айтуынша, бұрын істердің тек 2-3 пайызы ғана татуласумен аяқталса, қазір бұл көрсеткіш 37 пайызға жеткен.
Жоғарғы Сот төрағасының деректеріне сәйкес 2018 жылға дейін ауыр және аса ауыр қылмыстар бойынша бір жылда орта есеппен 23 адам ақталса, соңғы 4 жылда жыл сайын 160-тан астам азамат кінәсіз деп танылған. Яғни, көрсеткіш 7 есеге артқан.
Президентке мемлекеттік басқару жүйесіндегі әкімшілік юстиция туралы айтылды. Жақып Асановтың айтуынша, былтырғы 1 шілдеге дейін азаматтар мен кәсіпкерлер қаралған істердің 85 пайызы бойынша мемлекеттік органдардан жеңілетін. Қазіргі таңда істердің 55 пайызы кәсіпкерлер мен азаматтардың пайдасына шешіледі.
Сонымен қатар кездесуде сот кадрларының сапасын жақсарту, азаматтардың сотта қорғалуын күшейту, сот ісін жүргізуді оңтайландыру және басқа да міндеттер туралы айтылды.
 
///
	 

	Өз хаттарында оқушылар Мемлекет басшысына оқудағы табыстары туралы айтып, өскелең ұрпақ үшін жағдай жасауға ерекше көңіл бөлінгені үшін алғыстарын білдірген.

	Ақтөбе облысындағы Тамды көмекші мектеп-интернатының 9-сынып оқушылары коньки спорты бойынша 2013 жылы Оңтүстік Кореяда өткен Бүкіләлемдік қысқы арнаулы Олимпиадалық ойындардың жеңімпаздары мен жүлдегерлері болып саналады. Олар жас спортшы-паралимпиадашылар атынан Қазақстанда мүмкіндігі шектелген адамдарға арналған спортты дамытқаны үшін Президентке алғыс айтқан.

	«Спорт – біз үшін қалыпты өмірге оралу. Әрбір мәре – әрдайым үміт, өзімізге сене білудің үлгісі. Бұл адам мүмкіндігінің шегі жоқ екенін білдіреді», – деп жазады авторлар хатта.

	Алматы қаласындағы «Зейнеп» мектебінің 2-сынып оқушысы Н.Данабаев өз хатында оқудан алған әсерін бөлісіп, өзі емделіп жатқан балалар орталығы педагогтерінің еңбегін атап өткен.

	«Бізде жақсы мектептер мен балалар орталықтары, сондай-ақ балаларға көмектесетін жақсы адамдар көп. Менің арманым – ақылды болып ер жету, анама көмектесіп, барлық адаммен дос болу», – деп жазады Н.Данабаев.

	Қарағанды мектеп-интернатының 11-сынып оқушысы Р.Жалаев отбасы мен жақындары оқуына қолдау көрсетіп, ауруға қарсы күресте көмектесетінін айтқан.

	«Жақында маған білім алуым үшін мектептен арнайы жабдықтар алып келді. Оларды қолдану арқылы оқу қызықты бола түсті. Мен Интернет арқылы көп қызық жайттарды біліп, өз қатарластарыммен әңгімелесе аламын», – делінген хатта.

	«Біздер, мүмкіндігі шектелген балалар, үш жылдан бері барлық басқа балалар секілді мектепте оқып жүргеніміз үшін Сізге зор алғыс айтқымыз келеді», – деп жазады Президентке астаналық №65 мектеп-гимназияның инклюзивтік 3-сынып оқушысы А. Базарбай.  

	Оқушы қыз Мемлекет басшысына өздеріне көрсетілген қамқорлықты ақтайтынын, сүйікті еліміздің нағыз лайықты азаматы болатындарын айтқан.

	Ал Шығыс Қазақстан облысының Жаңа Бұқтырма кентінен хат жолдаған 11 жастағы Н.Коломысов сырқатынан айығуына байланысты қуанышын бөліскен.

	«Мен туабітті жүрек талмасымен ауырып, қатты жапа шектім. Сіздің арқаңызда анаммен бірге Оңтүстік Кореяға тегін ота жасатуға бардым. Содан кейінгі халым жақсы, мектепте оқып жүрмін. Футбол ойнап, суда жүзе аламын», – дейді ол хатында.

	Н.Коломысов өз ауылындағы барлық бала атынан Мемлекет басшысының қызметіне табыс тіледі.

	Солтүстік Қазақстан облысындағы Ғ.Мүсірепов атындағы ауданның Воладар орта мектебі 10-11 сынып оқушылары ауылдық елді мекендерге жас мұғалімдердің келуіне себепші болған «Дипломмен ауылға!» бағдарламасының іске асырылып жатқаны үшін ризашылық білдіреді.

	«Олардың келуімен мектеп өмірі жандана түсті, оқуға деген ынта-ықылас артып, сабақтар қызықты, тартымды бола бастады», – дейді оқушылар Мемлекет басшысына жолдаған хатында.
///Мемлекет басшысы халықаралық «ЭКСПО-2017» мамандандырылған көрмесінің мәдени-думанды және спорттық іс-шараларының кешенді бағдарламасы аясында ипподромда өтіп жатқан жамбы атудан «Алтын жебе» халықаралық турнирін тамашалады.
Сонымен қатар, Қазақстан Президенті ипподром аумағында орналасқан «Этноауыл» ұлттық-мәдени кешенін аралап көрді.
Нұрсұлтан Назарбаевқа кешен қонақтары назарына ұсынылатын қазақ халқының ұлттық тағамдарының түрлері, қолөнер бұйымдары, спорттық ойындар мен салт-дәстүр үлгілері көрсетілді.



///Мемлекет басшысы жұртшылықпен кездесу алдында Д.Серікбаев атындағы Шығыс-Қазақстан мемлекеттік техникалық университетінде ашылған археологиялық көрмені аралап көрді.
Көрме Шілікті алқабындағы және Тарбағатай бөктеріндегі ежелгі және орта ғасырлық ескерткіштерге арналған.
Қасым-Жомарт Тоқаев жұртшылыққа арналған сөзінде облыстың негізгі әлеуметтік-экономикалық көрсеткіштеріне тоқталды.
– Өткен жылдың қорытындысы бойынша өнеркәсіп өндірісінің көлемі 9,3 пайызға артқан. 2015-2018 жылдардағы индустрияландыру бағдарламасының аясында 19 жоба жүзеге асырылып, 3,5 мың жаңа жұмыс орны ашылған. Облыс экономикада жақсы көрсеткіштерге қол жеткізіп қана қоймай, әлеуметтік саланы табысты дамыту жағынан да үлгі көрсетіп отыр, – деді Мемлекет басшысы.  
Сонымен қатар, Қазақстан Президенті азаматтарды алаңдатып отырған маңызды мәселелерге назар аударды.
– Мен үшін әкімдердің жұмысының басты көрсеткіші - жаңадан ашылған жұмыс орындарының саны, еңбекақы көлемі және еңбек етуге жасалған жағдай. Осыған байланысты, облыс басшылығына аталған бағыттағы жұмыстардың тиімділігін түбегейлі арттыруды тапсырамын, – деді Президент.  
 
Мемлекет басшысы бизнестің дамуына қолайлы жағдай жасау әкімдік жұмысының негізгі бағыты болу керек деп есептейді.
– Бірнеше ірі өндірістік кәсіпорынның болуы ШҚО-ның артықшылығы. Шағын және орта бизнеспен байланысын арттыру үшін олардың мүмкіндіктерін белсенді пайдалану керек, – деді Қасым-Жомарт Тоқаев. 
Қазақстан Президенті азаматтардың өмір сүру сапасын арттыруды басым бағыттардың бірі ретінде атады.
– Бүгінде облыстағы 710 елді мекеннің жартысынан сәл ғана асатын бөлігі орталықтандырылған ауыз сумен қамтылған. Өңірлерді дамыту бағдарламасына сәйкес 2020 жылға қарай ауылдардың 80 пайызына таза ауыз су жеткізілуі керек, – деді Мемлекет басшысы.
Қасым-Жомарт Тоқаев шешілуі қажет келесі міндет ретінде туристік инфрақұрылымды дамыту деп белгіледі. 
– Қазіргі жағдайда туризм индустриясы экономикалық өсімнің маңызды драйвері әрі жаңа жұмыс орындарын ашуға мүмкіндік береді. Туризмді дамыту Мемлекеттік бағдарламасы аясында жылына 2 миллионнан астам турист тарта алатын Алакөл жағалауы, 10 негізгі туристік орталықтың қатарына енді. Былтыр көптеген қазақстандықтар Алакөлде демалуды жөн көрген, алайда,  оларға сапасыз қызмет көрсетілген. Халық жергілікті автомобиль жолдарының тозып кеткеніне шағымданды. Осыған байланысты, Шығыс Қазақстан мен Алматы облыстарының әкімдеріне жергілікті жолдарды жөндеу, қызмет көрсету сапасының деңгейін көтеру мәселелерін тез арада шешуді тапсырамын, – деді Қазақстан Президенті. 
Мемлекет басшысы өңірдегі экологиялық жағдайды жақсартуға жан-жақты тоқталды.
– Семей полигонының бізге қандай зардап әкелгенін ешқашан ұмытпаймыз. Ядролық қарудың сынақтары біздің жеріміз бен табиғатымызға орны толмас апат әкелді. Біздің еліміз Семей полигонын жауып, әлемдегі ядролық қаруға қарсы қозғалыста көшбасшы болды. Алайда, сол сынақтардың ауыр зардаптары әлі күнге біздің азаматтарымыздың денсаулығына зиянын тигізуде. Мені әсіресе, қан айналымы жүйесі мен қатерлі ісік ауруларының көбейіп кеткені қатты алаңдатады. Бұл аурулар бойынша облыстағы көрсеткіш республикалық орташа есептен 1,5 есеге көп. Одан бөлек, адамдардың денсаулығы мен көңіл-күйіне кері әсер ететін зиянды заттардың ауаға шамадан тыс тарауы да аймақтағы өзекті мәселе, – деді Қасым-Жомарт Тоқаев. 
Осыған байланысты, Президент Үкімет пен Шығыс Қазақстан облысының әкімдігіне үкіметтік емес ұйымдармен және кәсіпорындармен бірлесіп, қоршаған ортаның сапасын жақсарту үшін кешенді шараларды жүзеге асыруды тапсырды.   
Мемлекет басшысы жемқорлықтың әлі де болса қоғамның асқынған дерт екенін, оның ел үшін атқарылуы тиіс көптеген бастамалар мен жобаларға кедергі келтіріп отырғанына өкініш білдірді.
– Мен өз тарапымнан бұл жүйелі мәселені шешу үшін бар күш-жігерімді саламын. Алайда, азаматтардың өздері белсенділік танытпай, жемқорлықты жою мүмкін емес. Президент ретінде айтарым, мен үшін әділеттілік – баршаның заң алдындағы теңдігі, – деді Қасым-Жомарт Тоқаев.
Кездесу барысында азаматтық қоғам өкілдері, жастар, педагогтар, дәрігерлер мен кәсіпкерлер өз пікірлерін білдірді.
 








/// 
Кездесу барысында Н.Назарбаев пен Д.Зума саясат, сауда-экономика және инвестиция салаларындағы өзара іс-қимыл мәселелерін талқылады. Тараптар бірқатар перспективалы бағыттар бойынша, сондай-ақ халықаралық ұйымдар аясында ынтымақтастықты арттырудың қажеттілігін атап өтті.
Сонымен қатар, Қазақстан мен ОАР президенттері халықаралық күн тәртібіндегі өзекті мәселелерді әңгімеге арқау етті.
Соңында Д.Зума Нұрсұлтан Назарбаевты Оңтүстік Африка Республикасына сапармен келуге шақырды.

///
	 

	22 қазанда Ақордада Қазақстан Республикасы Президентіне бірқатар жаңадан тағайындалған шетелдік елшілер сенім грамоталарын тапсырады 

	Сенім грамоталарын Мемлекет басшысына Бельгия, Армения, Беларусь, Бразилия, Франция, Куба және Катар елшілері табыс етеді.

	        

	 

	24-25 қазанда Қазақстан Президенті Минскіде Жоғары Еуразиялық экономикалық кеңестің және Тәуелсіз Мемлекеттер Достастығы Мемлекет басшылары кеңесінің отырыстарына қатысады 

	Сапар барысында Нұрсұлтан Назарбаевтың Жоғары Еуразиялық экономикалық кеңестің және Тәуелсіз Мемлекеттер Достастығы Мемлекет басшылары кеңесі отырыстарына қатысуы, сондай-ақ еуразиялық интеграция, ТМД аясындағы сауда-экономикалық және мәдени-гуманитарлық ынтымақтастықты дамыту мәселелерін қарау көзделінген.
///Әңгімелесу барысында Елбасы Нұрсұлтан Назарбаев мәртебелі қонаққа ілтипат білдіріп, екі мемлекет арасындағы экономикалық және саяси ынтымақтастықтың тиімділігін айтты.
– Сізбен Қазақстанда жүздескеніме қуаныштымын. Тәуелсіздігіміздің алғашқы күнінен бастап Оңтүстік Кореямен жақсы қарым-қатынас орнаттық. Біз экономикалық және саяси ынтымақтастығымызды жаңадан қалыптастырдық. Сіздердің жалпы Қазақстанға және Орталық Азияға деген ықыластарыңызды жоғары бағалаймыз, – деді Қазақстанның Тұңғыш Президенті.
Нұрсұлтан Назарбаев Оңтүстік Корея мен Корей Халық Демократиялық Республикасы арасында қол жеткізілген корейаралық уағдаластықтарды жүзеге асырудың маңыздылығын атап өтті.
– Сіздер күрделі мәселемен – Корей түбегінде бейбітшілік пен өзара сенім орнату ісімен айналысып жатырсыздар. Бұл оңай емес, бірақ бұл – игілікті іс. Сіздердің күш-жігерлеріңізге жан-жақты қолдау көрсетуге дайынбыз, – деді Елбасы Нұрсұлтан Назарбаев.
Оңтүстік Корея Президенті Қазақстанның Тұңғыш Президентіне жүздескені үшін ризашылық білдіріп, бұл сапардың екіжақты байланыстарды дамыту үшін маңызды екенін айтты.
– Брюссельде өткен АСЕМ саммиті аясында кездескеніміз есімде. Сол кезде мені Қазақстанға сапармен келуге шақырдыңыз. Мен бұл сапарға баса мән беремін. Өйткені биыл екі ел арасындағы стратегиялық серіктестігіміздің 10 жылдығын атап өтеміз, – деді Мун Чжэ Ин.
Оңтүстік Корея Президенті Қазақстанның экономикалық даму тұрғысынан қол жеткізген жетістіктерінің бәрі Нұрсұлтан Назарбаевтың көреген саясатының арқасы екенін ерекше атап өтті.
Сондай-ақ, Мун Чжэ Ин Қазақстанның бейбітшілік пен келісім бағытында, соның ішінде ядролық қарусыздану мен оны таратпау саласында жүргізіп жатқан саясатына тоқталды.
Кездесу соңында Елбасы Нұрсұлтан Назарбаев пен Оңтүстік Корея Президенті Мун Чжэ Ин Қазақстанның Тұңғыш Президенті кітапханасының көрмесіндегі экспозициялармен танысты.
 
Қазақстан Республикасының Тұңғыш Президенті – Елбасының Баспасөз қызметі







///Қасым-Жомарт Тоқаев пен Дмитрий Медведев екі мемлекет арасындағы жан-жақты стратегиялық серіктестіктің қазіргі ахуалы мен перспективаларын қарастырды. Кездесу барысында халықаралық және өңірлік қауіпсіздікті қамтамасыз ету мәселелеріне баса мән берілді.
Қасым-Жомарт Тоқаев Дмитрий Медведевті жоғары лауазымға тағайындалуымен құттықтады.  
– Сіздің мемлекеттік қызметтегі бай тәжірибеңіз Ресейдің мемлекеттілігін нығайту ісіне, әсіресе қазір, елдеріңіз өз дамуының жаңа кезеңіне қадам басқан кезде зор үлес қосатыны сөзсіз. Конституциялық реформалардың орны ерекше. Біз оны мұқият зерттеп жатырмыз. Әрине, біз одақтас әрі стратегиялық серіктес болғандықтан, Қазақстан оған айрықша қызығушылық танытады, – деді Президент.   
Дмитрий Медведев өзінің жаңа лауазымда елімізге жасаған сапарының символдық мәні бар екенін айтты.
– Мен мұнан достығымыздың, одақтастығымыздың символын көріп отырмын. Менің соңғы жылдары атқарған қызметтерімдегі мемлекеттік сапарларым, ең алдымен, Сіздің еліңізге жасалды. Бұл бір-бірімізді жақсы түсінуге, стратегиялық серіктестігіміз бен одақтастық қатынастарымызды нығайтуға мүмкіндік береді деп ойлаймын, – деді Ресейдің Қауіпсіздік кеңесі төрағасының орынбасары.
Қасым-Жомарт Тоқаевқа Ресей Президенті Владимир Путиннің жүрекжарды сәлемін жеткізді.
Дмитрий Медведев Қазақстан мен Ресей арасындағы ынтымақтастық туралы айта келе, оның мейлінше маңызды даму кезеңінде тұрғанын атап өтті.  
– Сіз Ресейде жүзеге асырылып жатқан конституциялық реформаларға назар аудардыңыз. Біз де Қазақстандағы үдерістерді мұқият бақылап отырмыз. Достас, серіктес саналғандықтан басқаша болуы мүмкін емес. Біз бір-біріміздің дамуымызға көмектесіп қана қоймай, сондай-ақ, белгілі бір деңгейде өткен кезеңнен, дамуымыздың кейбір сәттерінен сабақ алуымыз керек. Ресейдің Қауіпсіздік кеңесі төрағасының орынбасары ретінде менің кездесулерімнің бұған септігі тиюі үшін тырысамын, – деді Дмитрий Медведев.  
Сонымен қатар тараптар өңірлік және халықаралық күн тәртібіндегі өзекті мәселелер жөнінде, соның ішінде коронавирус індетінің таралуына қарсы күресу үшін қабылданып жатқан шаралар туралы пікір алмасты.
 





///Кездесу барысында Елбасы құрметті қонаққа «Қазақстан Республикасының Тұңғыш Президенті – Елбасы Нұрсұлтан Назарбаев» орденін табыс етті.
Нұрсұлтан Назарбаев Александр Лукашенконың интеграциялық үдерістерді дамыту және Еуразиялық экономикалық одақты құру ісіне сіңірген еңбегін ерекше атап өтті.  
– Биыл Еуразиялық экономикалық одақтың осы жерде құрылғанына 5 жыл және өзім ұсынған еуразиялық интеграция идеясының жария етілгеніне 25 жыл толып отыр. Сіз қолдау көрсетпегенде бұл ұйым құрылмас еді, – деді Нұрсұлтан Назарбаев.
Елбасы Нұрсұлтан Назарбаев Беларусь халқына және оның көшбасшысы А. Лукашенкоға әрдайым қолдау көрсетуге дайын екенін айтты.
– Сізге кез келген мәселе бойынша қолдау көрсетуге әрдайым дайынмын. Сіз Беларусь Республикасын жоғары деңгейде дамытып келесіз. Сізді Қазақстанның көрікті жерлерін тамашалауға шақырамын, – деді Қазақстанның Тұңғыш Президенті.
Александр Лукашенко қонақжайлық көрсетіп, марапат тапсырғаны үшін Нұрсұлтан Назарбаевқа ризашылық білдірді.
– Беларусь халқына құрмет көрсеткеніңіз үшін рахмет. Бұл маған ғана көрсетілген құрмет емес. Бұл – менің халқыма деген ыстық ықыласыңыз бен құрметіңіз. Қазақстанның Президенті – лайықты азамат. Сіз дана шешім қабылдадыңыз. Қазақстандықтар басқа халықтар сияқты тұрақтылықты бағалайтынына сенімдімін. Ең бастысы – еңбек. Еңбек етсең, нәтиже де болады, – деді Беларусь Республикасының Президенті.
Қазақстан Республикасының Тұңғыш Президенті – Елбасының Баспасөз қызметі




///
	 

	Мемлекет басшысы біздің еліміз форумда Азия құрлығының одан арғы дамуына қатысты өз ұстанымын білдіргенін мәлім етті. Ол бұл іс-шарада сөз сөйлеген мемлекет және үкімет басшылары атап көрсеткендей, Азияның маңызы артып келе жатқанын айтты. 

	- Әлем экономикасындағы Азияның рөлі, соның ішінде Қытай Халық Республикасының рөлі айрықша артып келеді. Қытайдың дамуы бізге де оң ықпал ететін болады. Қазіргі сенім мен достық қатынастар жалғасын табады. Бұл ел игілігіне айналмақ, - деді Нұрсұлтан Назарбаев.

	Сондай-ақ, Қазақстан Президенті Қытайға ресми сапарын қорытындылап, жаңадан сайланған ҚХР Төрағасы Си Цзиньпинмен өзара ұстанымдарын айқындап алғанын атап өтті.  

	- Біз осы жылдары экономикада да, саясатта да барлық бағыттар бойынша Қазақстан мен Қытай арасында сенім мен өзара достық режімінде орныққан қарым-қатынастарды жалғастыру туралы түбегейлі келісімге келдік. Сондай-ақ, Шанхай ынтымақтастық ұйымы, Азиядағы өзара іс-қимыл және сенім шаралары жөніндегі кеңес аясындағы ынтымақтастық пен Әлемдік және дәстүрлі діндер көшбасшыларының съезіне Қытайдың қатысуының маңызы зор, - деді Мемлекет басшысы.

	Сонымен қатар, Нұрсұлтан Назарбаев көлік және коммуникация салаларындағы екіжақты өзара іс-қимыл дами беретінін, онда Тынық мұхиттағы Ляньюньган портын пайдалану аса маңызды жоба болып саналатынын айтты.        
///Мемлекет басшысы Қасым-Жомарт Тоқаев Орталық Азияға сапары аясында Қазақстанға келген БҰҰ Бас хатшысының бірінші орынбасары Амина Мұхаммедті қабылдады.
Кездесу барысында Қазақстан мен БҰҰ арасындағы ынтымақтастықтың басым бағыттары қарастырылды. Орнықты даму мақсаттарына қол жеткізу, климаттың өзгеруіне қарсы күрес, пандемияға қарсы іс-қимыл және гендерлік теңдік пен адам құқықтарын қамтамасыз ету жөніндегі бірлескен күш-жігерге ерекше назар аударылды.

Қасым-Жомарт Тоқаев Амина Мұхаммедке ілтипат білдіре отырып, лауазымды қызметке қайта сайлануымен құттықтады. Оның бұл сапары еліміздің тарихындағы бетбұрыс кезең – жалпыұлттық референдум өткізумен тұспа-тұс келгенін атап өтті. Сондай-ақ референдум қорытындылары Жаңа Қазақстанды құру ісіне кірісуге мүмкіндік беретінін айтты.
Президент көпжақтылық қағидаты мен халықаралық дипломатияны қалыптастырып, дамытуда дүниежүзілік ұйымның ерекше рөл атқаратынын атап өтті. Қасым-Жомарт Тоқаев Қазақстанның БҰҰ-мен арадағы ынтымақтастықты одан әрі жан-жақты нығайтуға бейілді екеніне тоқталып, оның жаһандық проблемаларды шешу жөніндегі күн тәртібін толық қолдайтынын жеткізді.
Қазақстан Президенті БҰҰ Бас хатшысы Антониу Гутерриштің бейбітшілік пен жаһандық қауіпсіздік мәселелері жөніндегі жаңа күн тәртібін әзірлеу үшін 2023 жылы жоғары деңгейдегі «Болашақтың саммитін» шақыру туралы бастамасын құптады.
Мемлекет басшысы қазіргі заманның күрделі сын-қатерлері жағдайында орнықты даму саласындағы мақсаттарға қол жеткізу үшін кезек күттірмейтін және ауқымды шаралар қабылдаудың маңызды екенін атап өтті.
Сонымен қатар Мемлекет басшысы азық-түлік қауіпсіздігін қамтамасыз ету, мұқтаж елдерге гуманитарлық көмек көрсету үшін Қазақстан тарапынан қабылданып жатқан шешімдер туралы айтты.
Қасым-Жомарт Тоқаев әйелдер мен қыздарға қатысты зорлық-зомбылықтың барлық түрін жою жөніндегі Орталық Азия мен Ауғанстанға арналған SpotLight Initiative өңірлік бағдарламасын жүзеге асыру ісіндегі Амина Мұхаммедтің көшбасшылығын жоғары бағалады.
Өз кезегінде Амина Мұхаммед Мемлекет басшысына БҰҰ Бас хатшысының жүрекжарды сәлемін жеткізді. Сондай-ақ Қасым-Жомарт Тоқаевтың басшылығымен елімізде жүзеге асырылып жатқан ауқымды реформаларды қолдайтынын айтып, референдумның сәтті өтуімен құттықтады.
БҰҰ Бас хатшысының бірінші орынбасары Қазақстан мен БҰҰ-ның 30 жыл ішінде орнатқан көпжақты серіктестігінің деңгейіне жоғары баға берді.
Сонымен қатар әңгімелесу барысында Ауғанстан мәселесі қарастырылды. Амина Мұхаммед Ауғанстанды әлеуметтік-экономикалық тұрғыдан қайта қалпына келтіруге байланысты проблемаларды шешуде халықаралық күш-жігерді жандандырудың маңызды екенін айтты.
///Қазақстан Президентінің төрағалығымен Реформалар жөніндегі жоғары кеңестің кезекті отырысы өтті. Жиында ұлттық жобалардың әзірленуі негізгі мәселе ретінде қарастырылды.
Стратегиялық жоспарлау және реформалар агенттігінің төрағасы Қайрат Келімбетов Қасым-Жомарт Тоқаевқа Агенттік пен Үкімет бірлесіп әзірлеген он ұлттық жобаны таныстырды. Бұл жобалар Жалпыұлттық басымдықтар мен 2025 жылға дейінгі ұлттық даму жоспарын жүзеге асыруға бағытталған.
Агенттік төрағасының баяндамасын және Кеңес мүшелерінің пікірін тыңдаған Қасым-Жомарт Тоқаев бірқатар ұсыныс айтты. Ол Үкіметті нақты, шынайы, халыққа түсінікті және олардың тұрмысын жақсартуға бағытталған міндеттерді шешуге шақырды.
– Негізінде, ұлттық жобалардың әзірленуіне қатысты жұмыстарыңыздың мақсат-міндеттеріне бірыңғай түсінік керек. Шын мәнінде, мақсат бөрікті аспанға ататындай және артық теорияландыратындай емес, прагматикалық тұрғыда болуы тиіс. Реформалар жөніндегі жоғары кеңес «қиялилардың клубына» айналмауы қажет. Кабинетіміздің сыртындағы өмір күрделі бағытта дамуда. Қазір біз ең қажетті деген азық-түлік бағасының шарықтауына, жалпы инфляцияның өсуіне қатысты шешім қабылдауға мәжбүрміз. Бұдан бөлек халықтың күнделікті тұрмыс-тіршілігіне байланысты қыруар мәселе бар. Мысалы, қуаңшылық мал шаруашылығына кері әсер етіп отыр. Біз қалыптасқан жағдайға шынайы қарайық. Бұл жерде алдымызда тұрған міндетті терең түсініп, үйлесімді жұмыс істеу керек, – деді Президент.

Мемлекет басшысы ұлттық жобаларды жүзеге асыруға өте көп қаржы бөлінетінін айтты.
– Осыған байланысты мені жемқорлық мәселесі қатты алаңдатады.  Ірі жобаларды жүзеге асыруға байланысты, әсіресе, инфрақұрылымдық құрылыс саласында, мол қаржы туралы ақпарат шыға салысымен-ақ, мұндай жобалар жіті бақылап отырған «әккі аңшылардың» назарына бірден ілігеді. Олар бөлінген қаржының бір бөлігін қалталарына басып қалуға тырысады. Әңгіменің ашығын айтайық. Мұны бәріміз білеміз. Сондықтан Үкімет пен тиісті агенттікке аталған мәселені мұқият қарауды ескертемін. Ұлттық жобаларды жүзеге асырудың пайдасы халықтың әл-ауқатын арттыруға бағытталуы тиіс, – деді Қасым-Жомарт Тоқаев.    

Президент ұлттық жобаларды жүзеге асыруға бөлінетін қаржының тиімді жұмсалуын бақылауды қамтамасыз етуге тапсырма берді.
Мемлекет басшысы сөзін қорытындылай келе, ұсынылған ұлттық жобалардың тізімін қолдады және Үкімет пен Агенттікке 15 тамызға дейін ұлттық жобалардың нақты, келісілген әрі қаржылай қамтамасыз етілген мәтінін енгізуді тапсырды.
Талқылауға енгізілген екінші құжат – Сэр Сума Чакрабартидің есебінде (Gap analysis) берілген ұсыныстарды жүзеге асырудың Жол картасы.
Президенттің айтуынша, аталған есепте маңызды проблемалар көтеріліп, пайдалы бастамалар ұсынылған.

Күн тәртібіндегі үшінші мәселе – Жергілікті өзін-өзі басқаруды дамытудың тұжырымдамасы. Аталған мәселе бойынша Ұлттық экономика министрі Әсет Ерғалиев баяндама жасады.
Қасым-Жомарт Тоқаев жергілікті өзін-өзі басқарудың тиімді институтын құруды маңызды міндет ретінде атады.
– Жақын арада аудандық маңызы бар қалалардың, ауылдар мен кенттердің және ауылдық округтердің әкімдерін сайлау науқаны өтеді. Бұл саяси жүйенің кемеліне келгенінің белгісі ғана емес, сондай-ақ, қоғамымыздың демократиялық даму жолына нық қадам басқанын білдіреді. Аталған трансформациялық өзгеріс аясында басқару деңгейлері: облыс, аудан, округ арасындағы өкілеттілік пен жауапкершіліктің ара-жігін нақты айқындау – мемлекеттік аппараттың басты міндеттерінің бірі. Жергілікті өзін-өзі басқаруды тиімді жүзеге асыруға кедергі келтіретін барлық қайшылықтар мен олқылықтар реттелуі қажет, – деді Қасым-Жомарт Тоқаев.

Президенттің айтуынша, ауыл әкімдеріне зор өкілеттілік бере отырып, оларды қажетті ресурстармен жеткілікті дәрежеде қамтамасыз етудің стратегиялық маңызы бар. Осыған байланысты Үкімет қаржыны бюджетаралық бөлу мәселесін қайта қарауы керек.
Мемлекет басшысы жергілікті өзін-өзі басқарудың жаңа органына – кеңеске жүктелетін міндеттерге арнайы тоқталды.
– Кеңес – бұл түбегейлі жаңа институт. Ол шешім қабылдау және бақылау сияқты нақты ықпал ету тетіктеріне ие болуы тиіс. Жергілікті өзін-өзі басқару органына кейбір жергілікті салықтар бойынша бекітілген мөлшерлеме аясының шегінде түзету енгізу құқығын беру маңызды жаңалық болмақ. Бұл ретте дәл осы кеңес ауылдағы нақты әлеуметтік-экономикалық жағдайға байланысты шешім қабылдайды. Яғни, бизнес өкілдерін тарту үшін фискальді кірістің барынша көп болғаны қажет пе әлде салықтың мейлінше төмен болғаны керек пе оны кеңес өзі айқындайды. Аталған құжатты дайындау және кең ауқымда талқылау үшін жүргізілген жұмыстарды ескере отырып, жалпы оны қолдау керек деп ойлаймын, – деді Қасым-Жомарт Тоқаев.
Талқылау қорытындысы бойынша Үкіметке Жергілікті өзін-өзі басқаруды дамытудың 2025 жылға дейінгі тұжырымдамасын бекітуге енгізу тапсырылды.  

///Кездесуге, сондай-ақ, әйгілі Қытай актерінің әріптестері мен шығармашылық ұжымының мүшелері қатысты.
Әңгімелесу барысында Нұрсұлтан Назарбаев Джеки Чанның әлемдік кинематографиядағы маңызды рөлін атап өтті.
– Өзіңіздей танымал тұлғамен жүздескеніме қуаныштымын. Сізді бүкіл әлем біледі, – деді Елбасы.   
Қытай актері алдағы шығармашылық жоспары және киноиндустрия саласындағы бірлескен жобаларды жүзеге асыру жолдары туралы ой бөлісті. 
Қазақстан Республикасының Тұңғыш Президенті – Елбасының
Баспасөз қызметі   





///Мемлекеттер басшылары әңгіме барысында екіжақты ынтымақтастықтың қазіргі жағдайы мен перспективасын талқылады.
Сондай-ақ, екі елдің көшбасшылары өңірлік және халықаралық күн тәртібіндегі өзекті мәселелер жөнінде пікір алмасып, алдағы кездесулердің кестесін қарастырды.
///
	

	Кәсіпорын қызметінің негізгі түрі броньды танк қару-жарағы мен техникаларын дайындау, өндіру және жөндеу, сондай-ақ оларды күштік құрылымдардың пайдалануы үшін жаңғырту болып табылады.

	Зауытты аралау кезінде Мемлекет басшысына полигонда броньды танк техникасының тәжірибелік үлгілері және оның әлеуетті мүмкіндіктері көрсетілді.    

	

///Мемлекет басшысы Чех Республикасының Президентіне «ЭКСПО-2017» халықаралық көрмесінің ашылуына қатысқаны үшін ризашылық білдірді.
– Сіздің 2014 жылы Қазақстанға келген сапарыңыз есімде. Содан бері елдеріміз арасында көп жұмыс атқарылды, саяси және экономикалық салада екіжақты қатынастардың дамуы оң қарқын алып отыр, – деді Нұрсұлтан Назарбаев. 
Қазақстан Президенті М.Земанның мемлекет қайраткері ретінде күн тәртібіндегі түрлі халықаралық және өңірлік мәселелер бойынша өзінің жеке пікірі бар екенін, ол әрдайым осы арқылы ерекшеленетінін атап өтті.  
Чех Республикасының Президенті өзімен бірге кәсіпкерлер тобының келгенін, олардың экономикалық байланыстарды дамытуға, Қазақстан экономикасының түрлі салаларына инвестиция салуға мүдделі екенін айтты.
– Мен Чехия Үкіметі алдында сөйлеген сөзімде «ЭКСПО-2017» халықаралық көрмесіне қатысу қажеттілігін айтқан болатынмын, өйткені оны өте маңызды іс-шара деп санаймын. Оның үстіне біз Қазақстанды өңірдегі көшбасшы ретінде қарастырамыз,– деді М.Земан.  
Сондай-ақ, Чех Республикасының Президенті Астананың әсем қала екенін айтып, Нұрсұлтан Назарбаевтың бастамасымен салынған Қазақстан астанасының келбетінде көрініс тапқан архитектуралық идеяларды жоғары бағалады.  

///Кездесу барысында Қазақстан мен Ресейдің стратегиялық серіктестігі мен одақтастығының қарқынды дамып келе жатқанына тоқталып, Ресейдің Қазақстандағы елшілігінің екі ел халықтарының арасындағы достық байланыстарды дамыту ісіне қосқан үлесін атап өтті.
Алексей Бородавкин Қасым-Жомарт Тоқаевқа Қазақстан Республикасының Президенті лауазымына кірісуіне байланысты Ресей Федерациясының Президенті Владимир Путиннің құттықтауын жеткізіп, мемлекетаралық жемісті ынтымақтастықты одан әрі нығайтуға күш салатынын айтты.
Сонымен қатар, тараптар Қазақстан Президентінің Ресей Федерациясына алдағы ресми сапарының күн тәртібін талқылады.

///Мемлекет басшылары достыққа, тату көршілікке және стратегиялық серіктестікке негізделген қазақ-түрікмен қатынастарының мызғымас сипатын нақтылап, екіжақты ықпалдастықтың ауқымды мәселелерін талқылады.
Гурбангулы Бердімұхамедов жан-жақты ынтымақтастыққа тың серпін беру мақсатымен Қасым-Жомарт Тоқаевты биыл Түрікменстанға ресми сапармен келуге шақырды. Аталған сапар аясында бірқатар маңызды келісімдерге қол қойылмақ.
Мемлекет басшысы шақыруды қабыл алды және биыл күзде Ашхабадта өтетін VI Каспий саммитіне қатысуға дайын екенін жеткізді.
Сонымен қатар тараптар өңірлік ықпалдастықты жандандыруға, Орталық Азиядағы тұрақтылық пен қауіпсіздікті қамтамасыз етуге қатысты алдағы ұжымдық шаралар жайында пікір алмасты.
Қасым-Жомарт Тоқаев Орталық Азия мемлекеттері басшыларының кезекті консультативтік кездесуін Түрікменстанда өткізу жөніндегі Гурбангулы Бердімұхамедовтің ұсынысын қолдады.
Қасым-Жомарт Тоқаев Гурбангулы Бердімұхамедовті туған күнімен құттықтап, оның бауырлас Түрікменстанды өркендету жолындағы аса жауапты мемлекеттік қызметіне табыс тіледі. 
///Геннадий Иванович Зенченконың қайтыс болғаны туралы хабарды Мемлекет басшысы зор күйзеліспен қабылдап, марқұмның отбасына көңіл айтты.
Жеделхатта ол өмірінің көп жылын ауыл шаруашылығына арнағаны және оның еліміздің әлеуметтік-экономикалық дамуына зор үлес қосқаны айтылған. Г.Зенченко әрқашан тамаша адами қасиеттерімен, жоғары кәсіби деңгейімен, мол тәжірибесімен және өз ісіне деген адалдығымен ерекшеленді.
Оның ерен еңбегі «Қазақстанның Еңбек Ері» жоғары атағымен және басқа да мемлекеттік марапаттармен бағаланды.
Елбасы Нұрсұлтан Назарбаев Г.Зенченконың жарқын бейнесі оны білетіндердің жүрегінде әрдайым сақталатынын атап өтті.
///Іс-шараларға Парламент Мәжілісінің депутаттары, мемлекеттік органдардың басшылары, Қазақстан халқы Ассамблеясының, этно-мәдени және жастар бірлестіктерінің, аналар кеңесінің, қоғамдық келісім кеңесінің мүшелері, сондай-ақ ғылыми-шығармашылық және зиялы қауым өкілдері, меценаттар, қуғын-сүргінге ұшырағандар мен Қазақстанға жер аударылғандардың ұрпақтары және баспасөз қызметкерлері қатысты.
Мемлекет басшысының Қазақстан халқы Ассамблеясының XXV сессиясында берген тапсырмаларын орындау және «Рухани жаңғыру» бағдарламасын жүзеге асыру аясында Қазақстан халқы Ассамблеясының мультимедиялық порталы мен «Қазақстан халқы» интерактивті тарихи картасының таныстырылым рәсімдері жасалып, «Мың алғыс» атты салтанатты концерт өткізілді.
Концертті ашқан Мемлекеттік хатшы Қазақстан Республикасының Президенті Н.Ә.Назарбаевтың Алғыс айту күніне байланысты халыққа арналған құттықтау сөзін оқып берді.
Онда қиын-қыстау жылдардағы адамгершілік пен имандылық үстемдігінің жадымызда болуы Қазақстан халқын біріктіреді деп атап өтілген. Мейірімділік, өзара көмек пен бір-біріне деген құрмет барлық қазақстандықтар қастерлейтін әрі мақтан тұтатын достық пен ынтымақтың бірегей атмосферасын қазақтың киелі топырағында қалыптастыруға мүмкіндік берді. Өз отандастарымызға және туған өлкемізге деген шынайы алғыс сезімі осы мерекеге ерекше әрі терең мағына береді. Сондықтан Алғыс айту күнінің басты мәні – тарихи жадыны сақтау, ұрпақтар сабақтастығы мен ел бірлігін нығайту.
Құттықтау сөзден кейін Гүлшара Әбдіқалықова Қазақстан халқы Ассамблеясының «Қайырымды көршілерге рахмет!» атты республикалық акциясын бастап беріп, оның түрлі этнос пен дін өкілдерін, барлық қазақстандықтарды жақындастыра түсуге бағытталатынын айтты.
Мемлекеттік хатшы көрші отырған үйлер, аудандар, қалалар және өзге де елді мекендер тұрғындарының кездесулерін өткізуге шақырды. Бұл отандастарымыздың бір-бірімен танысып, жақынырақ білісуі үшін, көмектескеніне ризашылық білдіріп, өкпе-ренішті кешіру үшін және игі тілек айту үшін қажет.   
***
Алғыс айту күні мерекесі Қазақстан Республикасы Президентінің 2016 жылғы 14 қаңтардағы №173 Жарлығымен бекітілді. 
Алғыс айту күніне орай республика бойынша 3,4 мың елді мекенде 2,5 миллионнан астам адамның қатысуымен 10 мыңға жуық  іс-шара өтеді. 19-23 ақпан күндері елімізде Қазақстан киносының апталығы өтті. Этномәдени бірлестіктер ақпан-наурыз айларында республикалық Достық үйлері базасында мерекелік іс-шаралар мен қайырымдылық акциялар өткізеді. Қазақстанда тұратын түрлі этностар мен жергілікті қауымдастық өкілдерін жақындастыруға бағытталған «Қайырымды көршілерге рахмет!» атты республикалық акцияның өткізілуі осы мерекенің биылғы жаңа дәстүрі болып табылады.
 
///Мемлекет басшысы Дүниежүзілік энергетика апталығы мен ХIV KazEnergy Еуразиялық форумы аясында өткен «Әлемдік энергетикалық трилемма 2021 – компоненттер теңгерімі: энергетикалық аймақтар бойынша өзгерістер навигациясы» атты жаһандық пленарлық мәжілісте бейнеүндеу жасады.
Президент Орталық Азия аймағында алғаш рет өткізіліп отырған Дүниежүзілік энергетика апталығының ұйымдастырылуын қолдады.
– Осы аптада 90 елдің басшылары мен беделді тұлғалары Қазақстанда бас қосты. Глазгода өтетін Климаттың өзгеруі жөніндегі СОР26 конференциясының қарсаңында қол жеткізілген нәтижелер мен ортақ болашаққа қатысты көзқарастарымызды талқылау үшін жиналдық, – деді Қасым-Жомарт Тоқаев.
Мемлекет басшысы осы бағыттағы ұлттық басымдықтар мен міндеттемелер туралы айта келіп, Қазақстан климаттың өзгеруіне қарсы күрес пен Париж келісімінің мақсаттары жолындағы жаһандық күш-жігерді толық қолдайтынын атап өтті.
Сонымен қатар Президент әлемнің жаңа даму кезеңіне  қадам басқаны туралы пікірін ортаға салды. Оның айтуынша, жаңа технологиялар қазба отын түрлерінен жаңартылатын қуат көздеріне, сутегі мен ядролық энергияға көшуді талап етеді.
– Мен Үкіметке 2030 жылға қарай электр энергиясын өндіруде жаңартылатын және баламалы энергия көздерінің үлесін 15 пайызға жеткізуді тапсырдым. Қазіргі таңда 2000 МВт-қа жуық жаңартылатын қуат көздері пайдалануға берілді. Қазақстанның көздеген мақсатқа жету жолындағы бағыты дұрыс. Алайда, көміртегі бейтараптығына қол жеткізу үшін тек жаңартылатын энергияға иек арту жеткіліксіз, – деді Мемлекет басшысы.

Қасым-Жомарт Тоқаев өзінің ұстанған саясатына сәйкес Үкіметтің энергия өндіру, энергияны үнемді пайдалану, цифрландыру және тұрақты экономикалық өсім сияқты негізгі бағыттарды ілгерілетуге ықпал ететін бірқатар ұлттық жобаларды әзірлеп жатқанын атап өтті.
– Бұл жобалар аса маңызды, өйткені олар миллиардтаған адамның бизнес жүргізуінің және күнделікті өмірінің «жаңа нормасына» айналады, – деді Президент.
Мемлекет басшысы сөзінің соңында Форумның пікірталас платформасының бірегейлігіне тоқталды. Осы ретте аталған жиын әлемнің жаһандық мақсатқа – климаттың өзгеруіне тосқауыл қоюға қол жеткізуіне септігін тигізетін қазіргі үрдістерді, болжамдар мен жоспарларды қарастыру үшін жетекші сарапшыларға жақсы мүмкіндік беретінін жеткізді. 
///Елбасы Нұрсұлтан Назарбаев Қазақстан мен Мажарстан арасындағы екі жақты ынтымақтастықты одан әрі нығайтудың маңыздылығын атап өтті.
– Сіз біздің елге өте ерекше кезеңде келіп отырсыз. Қазақстанның Мажарстанға және Өзіңізге деген ілтипаты зор. Сіз – өзіндік ұстанымыңыз бар Еуропа саясаткерісіз, – деді Қазақстанның Тұңғыш Президенті.
Виктор Орбан тыныштық пен тұрақтылық жағдайында жүзеге асырылған Қазақстандағы билік сабақтастығына жоғары баға берді.
– Сіз осындай күрделі үдерісті тұрақтылық жағдайында іске асырдыңыз. Мұны жүзеге асыру оңай емес. Адамдар үшін тұрақтылықтың маңызы зор. Соның арқасында халықтың әл-ауқаты арта түседі. Сондықтан, мен Сізге шынайы ризашылығымды білдіремін. Біз Сізді Мажарстанның нағыз досы санаймыз. Сондықтан, біздің елге шақыруымды қабыл алсаңыз, біз үшін зор мәртебе болар еді, – деді Мажарстанның Премьер-Министрі.      
Қазақстан Республикасының Тұңғыш Президенті – Елбасының
Баспасөз қызметі


///
	 

	Бұл турнир алғаш рет 1994 жылы Павлодарда өткізілген болатын. Бүгінде ол Халықаралық волейбол федерациясының (FIVB) күнтізбесіндегі ресми спорттық іс-шара болып саналады.

	Мерейтойлық жарыс жеңімпазы атану үшін алты команда өзара бәсекеге түседі, олардың арасында Қазақстан, Әзербайжан, Беларусь, Қазақстан-2 құрамалары, сондай-ақ «Уралочка» (Екатеринбург, Ресей), «Ляонин» ВК (Қытай)   клубтары бар.

	ҚР Президентінің Кубогы үшін жарыс «Астана» мұз айдынында 24 – 29 маусым аралығында өтеді.

	Мұндай турнирді өткізу елімізде волейболды танымал ете түсуге және дамытуға бағытталған. 
///Кездесу барысында екіжақты ынтымақтастықтың сауда-экономикалық, саяси және мәдени-гуманитарлық салалардағы өзара іс-қимылды қамтитын негізгі бағыттары талқыланды.
Нұрсұлтан Назарбаев жаһандық күн тәртібіндегі мәселелер жөнінде екі ел ұстанымының ортақтығы Қазақстан-Польша диалогын жүйелі түрде өрбіту үшін қолайлы негіз болатынын атап өтті.
Б.Шидло Астанамен өзара тиімді ынтымақтастықты дамыту Польшаның Орталық Азиядағы сыртқы саяси бағдарының басымдығы бар бағыты екенін айтты.



///Кездесу барысында Мемлекет басшысына өңірдің биылғы 4 айдағы әлеуметтік-экономикалық даму қорытындылары мен алдағы жоспарлары жөнінде мәлімет берілді.
Қасым-Жомарт Тоқаевқа халықтың әлеуметтік жағдайы нашар топтарының, соның ішінде көпбалалы отбасылардың мәселелерін шешу үшін Қарағанды облысында қабылданған шаралар туралы баяндалды.
Сонымен қатар, Ерлан Қошанов ірі инвестициялық жобалардың жүзеге асырылу барысы жөнінде айтты.
Қазақстан Президенті облыс әкіміне өңірге тартылатын инвестиция көлемін артырып, өнеркәсіп өндірісінің өсімін қамтамасыз етуді, сондай-ақ, облыс орталығы мен ірі қалаларда тұрғын үй құрылысы мен инфрақұрылым салу қарқынын жеделдетуді тапсырды.


///Комиссия отырысын ашқан Мемлекеттік хатшы Қазақстан Президентінің ғылымды қажет ететін экономика қалыптастыру үшін қажетті ауыл шаруашылығындағы, медицинадағы, әуе-ғарыш индустриясындағы, көлік саласындағы жаңа технологиялар сынды перспективалы бағыттарды айқындап бергенін атап өтті.
Сонымен қатар, Г. Әбдіқалықова бүгінде барша әлемде технологиялардың қарқынды дамып, экономиканың жаңа салаларының пайда болып, білікті мамандар үшін жаһандық бәсеке жүріп жатқанын айтты. «Қазақстан-2050» стратегиясын іске асыру барысында ел алдында ұлттың бәсекеге қабілеттігін арттыру міндеті тұр. Осыған байланысты, Мемлекеттік хатшы «Болашақ» президенттік стипендиясының маңызды рөлін атап өтті.
Комиссия жұмысының аясында шетелде кадрларды даярлау деңгейлері арасындағы (магистратура, докторантура, тағылымдама және т.б.) ережелерді саралау мәселелері қарастырылды.
Комиссияның шешімімен магистратура мен докторантурада оқитын, әлемнің жетекші ғылыми және өндірістік орталықтарында тағылымдамадан өтуге жолданатын 176 үміткерге стипендия тағайындалды.
Отырысты қорытындылай келе, Г. Әбдіқалықова «Болашақ» халықаралық стипендиясын іске асыру тетіктерін одан әрі жетілдіру және оның тиімділігін арттыру жөнінде бірқатар нақты тапсырма берді.
///Қатар Мемлекеті, Доха қаласы
Қасым-Жомарт Тоқаев Қатар экономикалық форумы аясында Грузияның Премьер-министрі Ираклий Гарибашвилимен кездесу өткізді.
Кездесуде екіжақты ықпалдастықтың өзекті мәселелері талқыланды.
– Сіздің назарыңызды мынадай бағыттардағы ынтымақтастықты дамыту перспективаларына аударғым келеді. Атап айтқанда, өзара сауда көлемін ұлғайту. Менің ойымша, біз өнімдерді өзара жеткізуді арттыра аламыз. Қазақстанға және Орталық Азияның басқа да елдеріне тауар жеткізу жағынан Грузияның үлкен қоры бар. Осы бағытта тығыз жұмыс істеуге дайынбыз, – деді Қасым-Жомарт Тоқаев.    
Мемлекет басшысы көлік-логистика саласында, атап айтқанда Қазақстанның Ақтау және Құрық айлақтарының, сондай-ақ Батуми теңіз айлағының әлеуетін пайдалана отырып, екі ел арасындағы жүк тасымалын бірлесіп жүзеге асырудың маңызды екенін атап өтті.
Өз кезегінде Ираклий Гарибашвили Дохада кездесуге уақыт бөлгені үшін Қасым-Жомарт Тоқаевқа алғыс білдіріп, Грузияның Қазақстанмен арадағы көпжақты әрі өзара тиімді ынтымақтастықты одан әрі дамытуға әзір екенін растады. Грузияның Премьер-министрі келесі айдың аяғында Қазақстанға келуді жоспарлап отыр.
///Құрметті отандастар!
 
Бүгін біз баршамызға ортақ мереке – Алғыс айту күнін атап өтіп отырмыз.
Осынау айтулы күні қиын-қыстау сынақ жылдарында адамгершілік пен имандылық үстемдігінің жадымызда болуы  Қазақстан халқын біріктіреді.
Мейірімділік, өзара көмек және бір-біріне деген құрмет қазақтың киелі топырағында күллі қазақстандықтар көздің қарашығындай сақтайтын әрі мақтан тұтатын достық пен өзара түсінушіліктің бірегей атмосферасын қалыптастыруға мүмкіндік берді.
Өз отандастарымызға және туған өлкеге деген кіршіксіз алғыс сезімі бұл мерекеге ерекше терең мағына береді.
Сондықтан Алғыс айту күнінің басты мәні – тарихи жадыны сақтау, ұрпақтар сабақтастығы мен іргесі берік негіздегі ел бірлігін нығайту болып табылады.
Бүкіл қазақстандықтарды Алғыс айту күнімен шын жүректен құттықтаймын!
Сіздерге бақ-береке, бейбіт өмір және табыс тілеймін!
///Кездесу барысында Сербия Патриархы Ириней Қазақстан Президентіне Сербия Православ шіркеуінің жоғары наградасы – І дәрежелі Қасиетті Савва Орденін тапсырды.
Мемлекет басшысы конфессияаралық келісімді нығайтуға бағытталған еліміздің саясатына берілген жоғары баға үшін алғыс айтты.
– Қазақстанда ислам мен православие – діннің ең басты екі діңгегі. Біз елімізде тұратын барша конфессия өкіл дерінің діни мерекелерін атап өтеміз. Егер де барлық мемлекеттердің көшбасшылары осындай қатынасты ұстанса, жер бетінде бейбітшілік орнаған болар еді, – деді Нұрсұлтан Назарбаев.
Қазақстан Президенті Патриархты Астанада өтетін Әлемдік және дәстүрлі діндер лидерлерінің келесі съезінің жұмысына қатысуға шақырды.
Сербия Патриархы еліміздің бірегей тәжірибесі өзге елдер үшін, әсіресе әлемде болып жатқан қазіргі жағдайлар аясында үлгі болып отырғанын айтты.
– Сізді Сербияға, сондай-ақ барша конфессия өкілдерінің тең құқылы өмір сүруіне сіңірген барлық еңбегіңіз үшін халқымыз бен еліміздің үлкен досы ретінде осы орденмен марапаттаймыз. Біз де елімізде осындай жағдай жасалғанын қалаймыз, сол үшін қолдан келгеннің бәрін істейміз, – деді Патриарх.

///Мемлекеттер басшылары екі жақты ынтымақтастықтың қазіргі жағдайы мен перспективаларын талқылады, сондай-ақ, күн тәртібіндегі өңірлік мәселелер жөнінде пікір алмасты.
Нұрсұлтан Назарбаев пен Шавкат Мирзиёев келесі жылы Ташкентте Орталық Азия елдері басшыларының кезекті жұмыс (консультативтік) кездесуін өткізу жөніндегі уағдаластықты нақтылады.
Тараптар осы іс-шараға дайындық мәселелерін аймақ елдері сыртқы саяси ведомстволарының деңгейінде келісудің маңыздылығын атап өтті.
Телефон арқылы сөйлесуге өзбек жағы бастамашы болды. 
///
	 

	Гүлшара Наушақызы Әбдіқалықова Қазақстан Республикасы Президентінің кеңесшісі – Қазақстан Республикасы Президентінің жанындағы Әйелдер істері және отбасылық-демографиялық саясат жөніндегі ұлттық комиссияның төрайымы қызметіне;

	Ерлан Еркінұлы Баттақов Қазақстан Республикасы Президенті Іс басқарушысының орынбасары қызметіне тағайындалды.

	 

	***

	 

	Мемлекет басшысының Өкімдерімен басқа жұмысқа ауысуына байланысты:

	Қырымбек Елеуұлы Көшербаев Қазақстан Республикасы Президентінің кеңесшісі қызметінен;

	Марат Әбілахатұлы Оразаев Қазақстан Республикасы Президенті Іс басқарушысының орынбасары қызметінен босатылды.
///
	 

	Нұрсұлтан Назарбаев мемлекеттегі кез келген тағайындаудың ел алдында тұрған міндеттерге байланысты болатынын атап өтті.

	Қазақстан Президенті сөйлеген сөзінің барысында Қ.Мәмидің кандидатурасын Жоғарғы Сот Төрағасы қызметіне ұсынды.

	Сондай-ақ, Нұрсұлтан Назарбаев Қасым-Жомарт Тоқаевтың кандидатурасын Қазақстан Республикасы Парламенті Сенатының Төрағасы қызметіне сайлау жөнінде ұсыныс енгізді.

	Сенат депутаттарының жасырын дауыс беру қорытындысы бойынша Қ.Тоқаев Парламент Сенатының Төрағасы қызметіне сайланды.

	Нұрсұлтан Назарбаев өзінің барлық ұсынысын қолдағаны үшін депутаттарға алғысын айтты.

	– Сенат – еліміздің халқының және Мемлекет басшысының сенімді тірегі. Өткен жылдар ішінде біз көптеген міндетті бірлесе отырып шештік. Бүгінде алдымызда аса өршіл және маңызды мақсаттар тұр. Өздеріңіз білетіндей, біздің негізгі міндетіміз – «Қазақстан – 2050» Стратегиясын іске асыру және әлемнің ең дамыған 30 елінің қатарына қосылу. Барша қазақстандықтар осы идеяны іске асырудың төңірегінде топтасуға тиіс. Сонда біз алға қойған міндеттерге қол жеткіземіз. Егер біз күш-жігерімізді біріктіретін болсақ, онда еліміздің алдында алынбайтын асу болмайды, – деді Мемлекет басшысы.

	Мемлекет басшысы өз Жарлығымен Б.Бекназаровтың Қазақстан Республикасы Президенті жанындағы Жоғары сот кеңесінің төрағасы болып тағайындалғанын мәлім етті.

	Отырыс соңында жаңадан тағайындалған басшылар Мемлекет басшысына сенім білдіргені үшін алғыстарын айтып, алдарына қойылған міндеттерді жүзеге асыру үшін барлық күш-жігерін салуға ұмтылатындарына сендірді.          




///Мемлекеттер басшылары әңгіме барысында екіжақты ынтымақтастықтың қазіргі жағдайы мен перспективасын талқылады.
Сондай-ақ, екі елдің көшбасшылары өңірлік және халықаралық күн тәртібіндегі өзекті мәселелер жөнінде пікір алмасып, алдағы кездесулердің кестесін қарастырды.
///
	 

	22 қазанда Ақордада Қазақстан Республикасы Президентіне бірқатар жаңадан тағайындалған шетелдік елшілер сенім грамоталарын тапсырады 

	Сенім грамоталарын Мемлекет басшысына Бельгия, Армения, Беларусь, Бразилия, Франция, Куба және Катар елшілері табыс етеді.

	        

	 

	24-25 қазанда Қазақстан Президенті Минскіде Жоғары Еуразиялық экономикалық кеңестің және Тәуелсіз Мемлекеттер Достастығы Мемлекет басшылары кеңесінің отырыстарына қатысады 

	Сапар барысында Нұрсұлтан Назарбаевтың Жоғары Еуразиялық экономикалық кеңестің және Тәуелсіз Мемлекеттер Достастығы Мемлекет басшылары кеңесі отырыстарына қатысуы, сондай-ақ еуразиялық интеграция, ТМД аясындағы сауда-экономикалық және мәдени-гуманитарлық ынтымақтастықты дамыту мәселелерін қарау көзделінген.
///
	 

	Алматыдағы резиденцияда өткен кездесу барысында К.Мәсімов Мемлекет басшысына еліміздің бірінші жартыжылдықтағы экономикалық дамуының негізгі қорытындылары жөнінде айтып, Үкіметтің екінші жартыжылдыққа арналған жұмыс жоспары туралы баяндады.
	
	Нұрсұлтан Назарбаев негізгі макроэкономикалық көрсеткіштердің және валюта нарығындағы ахуалдың тұрақтылығын қамтамасыз ету қажеттілігін атап өтті, сондай-ақ әлемдік қаржы нарықтарында қалыптасып отырған ахуалға орай ұдайы болатын қатерлерге талдау жүргізуге баса назар аударды.

	Қ.Келімбетов елдің қаржы секторы мен банк жүйесінің жағдайы, сондай-ақ Ұлттық банк жүргізіп отырған ақша-кредит саясаты жөнінде мәлімдеді.
	
	Ұлттық банк басшысының мәліметіне сәйкес, 2014 жылғы бірінші тоқсанда ІЖӨ нақты өсімі 3,8% болды. 2013 жылғы бірінші тоқсанмен салыстырғанда тауарлар экспорты 10,8 %-ға өсіп, 22,7 млрд. АҚШ долларына жетті, ал тауарлар импорты 14,6%-ға төмендеп, 8,7 млрд. АҚШ долларын құраған. Алдын ала деректер бойынша, Ұлттық қор мөлшері шамамен  77 млрд. АҚШ долларына жеткен.
	
	Кездесу қорытындысы бойынша Мемлекет басшысы елдің қаржы жүйесінің тұрақтылығын қамтамасыз ету және экономиканың даму қарқынын сақтау жөнінде бірқатар тапсырмалар берді.


///Оңтүстік Корея Президентінің резиденциясында ресми делегация мүшелерінің қатысуымен Мемлекет басшысы Қасым-Жомарт Тоқаев пен Президент Мун Чжэ Ин келіссөздер өткізді.
Тараптар қазақ-корей стратегиялық әріптестігін одан ары дамытудың перспективаларын жан-жақты талқылады. Сауда-экономикалық, инвестициялық және мәдени-гуманитарлық байланыстарды нығайтуға ерекше көңіл бөлінді.
Сонымен қатар мемлекеттер басшылары ғаламдық және аймақтық өзекті мәселелерді қарастырып, халықаралық құрылымдардағы өзара ынтымақтастықты талқылады.
Қасым-Жомарт Тоқаев Президент Мун Чжэ Инге корей жерінде көрсетілген құрмет пен қонақжайлығы үшін ризашылығын білдірді. Мемлекет басшысы 2019 жылы Нұр-Сұлтан қаласында өткен кездесудің қазақ-корей қарым-қатынасына тың серпін бергенін айтты. 

Қасым-Жомарт Тоқаев Оңтүстік Корея Қазақстанның Азиядағы ең маңызды стратегиялық әріптесі екенін атап өтті.
– Бүгінгі таңда Қазақстанның экономикасына 6 млрд доллардан астам корейлік инвестиция тартылған. Инвестиция тарту ісін бұдан былай да жалғастыра беру керек деп ойлаймын. Мен осыдан екі жыл бұрын өзара байланыстарымызды арттыру үшін ауқымды жоба құру керек екенін Сізге айтқанмын. Қазір Қазақстанда кореялықтар қаржы салған 550 компания жұмыс істейді. Олардың арасында Samsung, Hyundai, Lotte, Posko және тағы басқалары бар. Өте жақсы институционалды база қалыптасқан, үкіметаралық комиссия мен іскерлік кеңес жұмыс істеп жатыр, – деді Қазақстан Президенті.

Мемлекет басшысы кореялық әріптесіне коронавируспен күресте көрсеткен гуманитарлық көмегі үшін алғыс айтып, қазақстандық QazVac вакцинасы туралы ақпаратпен бөлісті.
Қасым-Жомарт Тоқаев Оңтүстік Кореяның жоғары технологиялар мен денсаулық сақтау саласын дамыту тәжірибесіне қызығушылық танытты.
Оңтүстік Корея Президенті пандемия басталғалы бері осындай жоғары деңгейдегі кездесуді ең бірінші болып Қазақстан Президентімен өткізіп жатқанын атап өтті.
– Сізді көп күткен аса қадірлі қонақ ретінде қарсы алғаныма қуаныштымын. Біздің кездесуіміздің Қазақстан Тәуелсіздігінің 30 жылдығы мен Корей Республикасы Тәуелсіздігінің 76 жылдығы қарсаңында өтіп жатқаны аса маңызды, – деді Президент Мун Чжэ Ин.

Оңтүстік Корея Президенті Мун Чжэ Ин Қасым-Жомарт Тоқаевқа және Қазақстан халқына Кореяның ұлттық батырлары, ел тәуелсіздігі үшін күрескен Ге Бон У, Хван Ун Ден және генерал Хон Бон Доның сүйектерін тарихи Отанына жеткізуге ықпал еткені үшін ризашылығын білдірді.
Корей басшысы аймақтық және халықаралық үдерістерде Қазақстанның аса маңызды рөл атқаратынын атап өтті. 
– Қазақстан Тәуелсіздік алғаннан кейін сыртқы саясатта ашық әрі тығыз байланыс орнатып, белсенділік таныту арқылы Орталық Азиядағы қарқынды дамушы мемлекетке айналды. Сонымен қатар Қазақстан Азиядағы өзара ықпалдастық және сенім шаралары жөніндегі кеңес арқылы және Дүниежүзілік сауда ұйымындағы министрлер конференциясының теңтөрағасы ретінде де көпжақты ынтымақтастықтың әртүрлі тетіктерінде белсенді көшбасшылық танытып келеді. Қазақстан Корея Республикасының Орталық Азиядағы ең алғашқы сауда және инвестициялық әріптесі. Елдеріміз арасындағы дипломатиялық байланыстар орнаған 30 жыл ішінде біздің қатынасымыз тек қана достық пен ынтымақтастыққа негізделді. Тіпті, пандемия кезінде де біз барлық деңгейде сырттай байланыс орнатып отырдық. Қазақстан Кореяның «Жаңа солтүстік саясат» мемлекеттік стратегиясында аса маңызды әріптес. Біздің өзара байланыстарымыздың әлеуеті бұнымен де бітпейді деп есептеймін, – деді Оңтүстік Корея Президенті.
Мун Чжэ Ин екі елді байланыстыратын ерекше қарым-қатынастарды атап өтті.
– Корей халқының Қазақстан халқына деген ықылас-пейілі ерекше. Біз үшін Қазақстан Еуразия құрлығының орталығы болып саналады. Біздің халықтарымыздың тарихи байланысы сонау Ұлы Жібек жолынан тартып, кейінгі этникалық корейлерді Қазақстанға жер аударумен жалғасты. Біз Қиыр Шығыстан жер аударылып барған корейлерді өзінің ыстық құшағын жайып қарсы алған қазақ халқының кең пейілдігін ешқашан ұмытпаймыз, алғысымыз шексіз, – деді Оңтүстік Корея Президенті.
Келіссөздердің қорытындысы бойынша мемлекеттер басшыларының қатысуымен бірқатар екіжақты құжатқа қол қойылды:
1. Қазақстан Республикасы мен Корея Республикасының Бірлескен мәлімдемесі (ауызша қабылданды);
2. Қазақстан Республикасының Мәдениет және спорт министрлігі мен Корея Республикасының Ішкі істер және қауіпсіздік министрлігі арасындағы мұрағат ісі саласындағы өзара түсіністік туралы меморандум;
3. Қазақстан Республикасының Сауда және интеграция министрлігі мен Корея Республикасының Сауда, индустрия және энергетика министрлігі арасындағы өзара түсіністік туралы меморандум;
4. Қазақстан Республикасы Экология, геология және табиғи ресурстар министрлігі мен Корея Республикасының Қоршаған орта министрлігі арасындағы су ресурстарын басқару саласындағы өзара түсіністік туралы меморандум;
5. Қызылорда облысы әкімдігі мен Корея Республикасының Ардагерлер мен патриоттар жөніндегі агенттігі арасындағы өзара түсіністік туралы меморандум;
6. «Самұрық-Қазына» ҰӘҚ» АҚ мен Корея халықаралық сауда қауымдастығы (KITA) арасындағы ынтымақтастық туралы меморандум.






///Мемлекеттер басшылары екі жақты ынтымақтастықтың, сондай-ақ күн тәртібінің өңірлік және халықаралық өзекті мәселелері жөнінде пікір алмасты.
Екі ел көшбасшылары алдағы кездесулер кестесін қарастырып, Санкт-Петербургте өтетін Жоғары Еуразия экономикалық кеңесінің отырысына әзірлік барысын талқылады.
Телефон арқылы сөйлесуге Ресей жағы бастамашы болды.
///Мемлекет басшысы оқушылармен және мұғалімдермен әңгімелесу барысында бүкіл еліміз бойынша құрылған Назарбаев зияткерлік мектептерінің желісі оқытуға және дамытуға зор мүмкіндіктер беретінін айтты.
Мемлекет басшысы «БҰҰ моделі» клубының жұмысымен танысып, роботты техникаға байланысты өткізіліп жатқан жарысқа барды. Қазақстан Президентіне химия-биология бағыты бойынша оқытатын оқу орнының материалдық-техникалық базасының жағдайы, заманауи мультимедиалық құралдармен жабдықталуы жөнінде мәлімет берілді. 






///
	 

	Кездесуде Қ.Бишімбаев даму институттарының қаржылық жағдайының диагностикасы нәтижелері мен холдинг стратегиясы туралы баяндап берді.

	Нұрсұлтан Назарбаев холдинг алдында еліміздің даму институттарының қызметін реттеу және жүйелендіру, сондай-ақ олар тарапынан бөлінетін қаражатты тиімді пайдалануды қамтамасыз ету міндеті тұрғанын атап өтті.

	Қ.Бишімбаев диагностика даму институттары қызметінің елеулі әлеуеті бар екенін көрсеткенін айтты. «Бәйтерек» холдингін құру мемлекетке қаржы ресурстарын басқарудағы синергия есебінен жыл сайын 15 миллиардқа жуық теңге үнемдеуге мүмкіндік береді. Бұған қоса, холдингтің еншілес ұйымдарының ішкі резервтері еліміздің экономикасына 4 миллиард доллар көлемінде қосымша қаражат салуды қамтамасыз етуге қабілетті.

	Мемлекет басшысы холдинг басқармасының төрағасына шағын және орта бизнесті қолдауға, жаңа технологиялар мен инновацияларды дамытуға, инвестиция тартуға, сондай-ақ даму институттары қызметінің ашықтығы мен тиімділігін арттыруға ерекше назар аударуды тапсырды. «Қазақстанның Тұрғынүй-жинақ банкі» АҚ-да тәртіп орнату, банк басшыларының «Қолжетімді баспана» мемлекеттік бағдарламасы бойынша алған пәтерлерді қайтаруын қамтамасыз ету және оларды баспананы қажет ететіндер арасында қайта бөлу туралы арнайы бөлек тапсырма берілді.    
///
	 

	Съезд жұмысына партияның барлық өңірлік филиалынан ұсынылған 1200 делегат, сондай-ақ шақырылған мыңнан астам қонақ қатысты, олардың арасында үкіметтік емес ұйымдар мен жастар ұйымдарының, дипломатиялық корпустың өкілдері, мәдениет пен спорт қайраткерлері, мемлекеттік органдар мен ұлттық холдингтер басшылары бар.

	Съезд делегаттары «Нұр Отан» партиясының құндылықтар бағдарын белгілеуге, партияның алдағы ондаған жылдардағы миссиясын айқындауға арналған жаңа саяси Доктринасын қабылдады. Съезде партия Жарғысына өзгерістер мен толықтырулар енгізу, оның атауы мен эмблемасына, Саяси кеңесінің құрамына өзгерістер енгізу мәселелері, сондай-ақ бақылау-тексеру органдарының бірқатар жайттары қаралды.

	Өз сөзінде Мемлекет басшысы бұл форум Қазақстанның жаңа тарихының бетбұрысты кезеңінде өтіп отырғанын айтты.

	– Қоғамымыз «Қазақстан – 2050» Стратегиясында айтылған жаңа ұлы мақсаттарға батыл қадам басты. Қазақстан мерейінің XXI ғасырдың ортасындағы тарихи асқақтауы қысқа да нұсқа түрде нақты көрініс тапқан. Стратегияның өзегі – біздің әлемдегі ең дамыған 30 елдің қатарына қосылуға тиіс екеніміз. Біздің мақсаттарымыздың керемет екені  айқын көрінген. Халқымыз қазір қол жеткізген осындай экономикалық және әлеуметтік биіктерге өткен тарихында ешқашан жеткен жоқ. Бұны тек қазақстандықтардың бүгінгі буыны ғана жүзеге асыра алды. Тәуелсіздікті жариялап, Қазақстанымызды дамытып, біз даму перифериясынан біржола алыстап, Еуразиядағы лайықты жаңа мемлекетке айналдық. Енді бүкіл әлемдік қоғамдастықпен біз әрдайым бір иықтаса жүруге тиіспіз, – деді Нұрсұлтан Назарбаев.

	Қазақстан Президенті партияның XXI ғасырдағы көшбасшылығы қандай болуы керектігі жөніндегі көзқарасын білдірді.

	Атап айтқанда, Мемлекет басшысы, «Нұр Отан» басты патриоттық күшке айналуға тиіс екенін айтты. Партияның маңызды миссиясы, «Қазақстан – 2050» Стратегиясында атап көрсетілгендей, жаңа қазақстандық патриотизмді қалыптастырудың жалпыұлттық орталығына айналу. Бұған қоса, партия жалпыұлттық бірліктің орталық буыны болуы қажет. Бұл тұрғыда «Нұр Отанның» халықты топтастырушы партия ретіндегі мәртебесін ескере отырып, оған көпэтносты халқымыздың бірлігі үшін зор жауапкершілік жүктеледі. Ол өңіраралық байланысты нығайту ісін де атқаруға тиіс.

	Тағы бір негізгі міндет ретінде Қазақстан Президенті партияның азаматтық қоғамдағы көшбасшылығының маңыздылығын атады. Осы орайда, ол Азаматтық Альянспен бірлескен жұмысты дамытып, адамдардың нақты проблемаларын шешетін патриоттық бағыттағы барлық үкіметтік емес ұйымдар мүддесінің қорғаушысы болғаны жөн.

	Партияның көшбасшылығының тағы бір қыры – «Нұр Отанның» экономикалық және әлеуметтік инновациялардың жалпыұлттық қайнар-көзіне айналу.

	Сондай-ақ, Нұрсұлтан Назарбаев «Қазақстан – 2050» Стратегиясы міндеттерін іске асыру үшін парламенттік және қоғамдық бақылау мүмкіндіктерін кеңінен пайдалану қажеттігіне тоқталды.

	Қазақстан Президенті әлеуметтік жаңғыртудың маңызды бағыты жастар саясаты екеніне байланысты XXI ғасырда көшбасшылықтың тізгіні тек жастар белсене қолдайтын партияда ғана болатынын айтты.   

	Соңында Нұрсұлтан Назарбаев Стратегия-2050-ді жүзеге асыру арқылы партияның басты ұраны бұдан да нақтырақ мәнге ие болатынын атап өтті.

	– Алға – жаңа инновациялық-индустриялық экономикаға, біртұтас әрі ұйысқан ұлт ретіндегі қазақстандықтардың жаңа сапалы өміріне, ХХІ ғасырдың қарқынды әрі жауапты мемлекеті ретіндегі Қазақстаның халықаралық беделінің жаңа шыңдарына! Бұл – біздің іс-қимылымыздың жиырма бірінші ғасырдың ортасына дейінгі үш тұғырлы векторы. Мемлекет пен партияның алдағы жұмысының тарихи мағынасы осында жатыр. Біздің ортақ Қазақстандық Арманымыздың терең мәні де осы, – деді Мемлекет басшысы.

	Сондай-ақ, сьезд барысында Парламент Сенатының депутаты Н.Оразалин, «Алтын жүрек» сыйлығының ұйымдастыру комитетінің төрайымы Ж.Омарбекова, Парламент Мәжілісі комитетінің төрағасы М.Әшімбаев, «Ерке-Нұр» компаниясының президенті Ф.Мерхамитқызы, Қостанай қаласы мәслихатының депутаты Т.Новикова, «Оқжетпес» емдеу-сауықтыру кешенінің басшысы К.Төсекбаев, Қызылорда облысы Жаңақорған ауданы Сунақ ата ауылдық округының әкімі А.Қыстаубаева сөз сөйледі.

	Сьезд соңында «Нұр Отан» партиясының көшбасшысы Н.Ә. Назарбаевтың төрағалығымен және Үкімет мүшелері мен өңірлік филиалдар басшыларының қатысуымен партия Саяси кеңесінің кеңейтілген Бюро отырысы өтті. Оның барысында партияны жаңғыртуға, аппарат жұмысының тиімділігін түбегейлі көтеруге байланысты нақты тапсырмалар берілді.

	Сөздің толық мәтінін мына жерден қараңыз.





///Мемлекет басшысы Нұрсұлтан Назарбаев Дорис Лойтхардқа «ЭКСПО-2017» халықаралық көрмесіндегі Швейцария ұлттық күнінің ашылуына қатысқаны үшін ризашылық білдірді.
– Сіздің алғаш рет жаңа елордамызға келіп отырғаныңызға қуаныштымын. Жақында, 1 тамызда Швейцарияның ұлттық мерекесі – Конфедерацияның құрылған күні атап өтілді. Мейрамдарыңызбен құттықтаймын. Бүгін ЭКСПО көрмесінде ұлттық күндеріңізді аштыңыз. Сізге ұнады деген үміттемін. Біз үшін ЭКСПО көрмесіне келуіңіздің маңызы зор, – деді Қазақстан Президенті.
Нұрсұлтан Назарбаев екі ел арасында қалыптасқан ынтымақтастыққа тоқталып, екіжақты экономикалық және саяси қарым-қатынастардың одан әрі нығая түсетініне сенім білдірді.
– Швейцария – Қазақстанның Еуропадағы аса маңызды серіктесі. Біз бұл қарым-қатынасты жоғары бағалаймыз және оны әрі қарай дамытуға ниеттіміз. Елдеріміз арасындағы тауар айналымы артып келеді. Швейцария бизнесінің елімізде дамуына мүдделіміз. Қазір 300 кәсіпорын жұмыс істеуде, олардың саны одан да көп болуы мүмкін. Сіздің сапарыңыз экономикалық және саяси қарым-қатынасымыздың одан әрі нығаюына серпін береді деп сенемін, – деді Қазақстан Президенті.
Мемлекет басшысы Швейцария Конфедерациясының Президентіне Қазақстанға жасаған сапары барысында аралап көруге болатын Астана қаласындағы сәулетті ғимараттар туралы айтты.
– Соңғы он бес жылда салынған қалаға алғашқы сапарыңыз қызықты болған шығар деп ойлаймын. Біз ЭКСПО нысандарын 3 жылда салып шықтық. Астанада әлемде теңдесі жоқ көптеген бірегей жобалар жүзеге асырылды. Мәселен, мұнда сәулетші Норман Фостердің жобасы бойынша таңғажайып пирамида салынды, – деді Нұрсұлтан Назарбаев.
Сонымен бірге, Мемлекет басшысы «Нұр Әлем» сферасын, «Хан Шатыр» сауда және ойын-сауық орталығының ғимаратын, «Нұрлы Жол» жаңа вокзалын, «Астана Опера» опера және балет театрын, сондай-ақ басқа да нысандарды атап өтті.
Кездесуде Дорис Лойтхард Қазақстан Президентіне алғыс білдіріп, «ЭКСПО-2017» көрмесінің табысты ұйымдастырылумен құттықтады.
– Шын мәнінде, «Нұр Әлем» сферасы – таңғаларлық нысан. Онда орналасатын «Астана» қаржы орталығының даму перспективасы өте жақсы болады деп ойлаймын. Сонымен қатар, бизнес тарапынан қарым-қатынасты нығайтуға зор қызығушылық бар екенін айтуға болады, – деді Швейцария Конфедерациясының Президенті.


///Мемлекет басшысы Александрия қаласының маңындағы пойыз апаты салдарынан көптеген адамның қаза болғаны және зардап шеккені туралы хабарды зор күйзеліспен қабылдады.
«Қазақстан халқының және жеке өзімнің атымнан қаза болғандардың отбасылары мен жақындарына қайғыларына ортақтасып, көңіл айтамын. Зардап шеккендердің тезірек сауығып кетуіне тілектеспін», – делінген жеделхатта.
///
	

	 

	Қазақстан Президентіне көрменің өлшемдеріне анағұрлым сай келетін жобалар өз параметрлері бойынша ұсынылды.

	Нұрсұлтан Назарбаев таңдап алынған эскиз-идеяларды қарап шығып, олардың әрқайсының жақсы жақтарын атап өтті. Елімізде «жасыл экономиканы» дамыту жөніндегі тұжырымдаманы іске асыруға қатысты қарастырылған жобалардың перспективасының жайы бөлек талқыланды.

	ЭКСПО-2017 көрмесі кешенінің үздік эскиз-идеясы туралы шешім кейін жария етіледі.

	 
///Съезде Тұңғыш Президент – Елбасы, «Nur Otan» партиясының Төрағасы Нұрсұлтан Назарбаев 2019 жылдың 9 маусымына белгіленген Қазақстан Республикасының  Президентін кезектен тыс сайлауға Қасым-Жомарт Тоқаевтың кандидатурасын ұсынып, ол қолдау тапты. 
Қасым-Жомарт Тоқаев зор сенім артқаны үшін Нұрсұлтан Назарбаевқа және партияластарына алғыс айта отырып, еліміздің одан әрі қарқынды дамуы жолында Тұңғыш Президент – Елбасының стратегиялық бағдарын жалғастырып, сабақтастықты қамтамасыз етуді өзінің ең басты міндеті деп санайтынын жеткізді. 
– Тәуелсіздік жылдары ішінде Қазақстан Елбасының көреген басшылығының арқасында кедейлік пен аласапыранды еңсеріп, тұрақтылық пен гүлденуге қарай бұрын-соңды тарихта болмаған теңдессіз қадам жасады. Тұңғыш Президент, Партиямыздың көшбасшысы бейбітшілік пен тыныштықтың, ұлттық бірлік пен қоғамдық келісімнің мызғымас негізін қалады. Елбасының айрықша күш-жігері мен көшбасшылығының арқасында біз жаңа мемлекет құрып, еліміздің бас қаласының негізін қалаушысы әрі бас сәулетшісі Нұрсұлтан Назарбаевтың есімімен аталуға лайықты жаңа елордамызды салдық. Ең бастысы, Тұңғыш Президентіміз тұтас мемлекеттің жаңғыруы жолында табысқа ұмтылған сапалық тұрғыдан жаңа ұлттың негізін қалыптастырды, – деді Қасым-Жомарт Тоқаев.
Қазақстан Президентінің сөйлеген сөзінің толық мәтінін осы жерден оқи аласыздар. 






















///Кездесуде химия өнеркәсібі саласындағы бірлескен бірқатар инвестициялық жобаны Қазақстанда жүзеге асыру перспективалары талқыланды.
Роберт Юксель Йылдырым Қасым-Жомарт Тоқаевқа Жамбыл облысы Сарысу ауданындағы кальций қосылған сода шығаратын зауыт құрылысының барысы туралы мәлімет берді. Жобаның құны – 400 миллион доллар.

Сонымен қатар түрік кәсіпкері Мемлекет басшысына Ақтөбе облысындағы «Восход» кен орнында хром концентратын өндіруге және өнім шығаруға қатысты инвестициялық жобаның жүзеге асырылуы, еліміздің бірқатар өңірінде қатты пайдалы қазбаларды барлау жөніндегі «Қазгеология» акционерлік қоғамымен бірлескен жұмыстары туралы  айтты.
Кездесу соңында Қасым-Жомарт Тоқаев Түркиямен өзара тиімді ынтымақтастықты нығайту маңызды екенін атап өтіп, компанияның еліміздегі инвестициялық жұмыстарын қолдайтынын жеткізді.
 
///Мемлекет басшысы Қасым-Жомарт Тоқаев Орталық Азияға сапары аясында Қазақстанға келген БҰҰ Бас хатшысының бірінші орынбасары Амина Мұхаммедті қабылдады.
Кездесу барысында Қазақстан мен БҰҰ арасындағы ынтымақтастықтың басым бағыттары қарастырылды. Орнықты даму мақсаттарына қол жеткізу, климаттың өзгеруіне қарсы күрес, пандемияға қарсы іс-қимыл және гендерлік теңдік пен адам құқықтарын қамтамасыз ету жөніндегі бірлескен күш-жігерге ерекше назар аударылды.

Қасым-Жомарт Тоқаев Амина Мұхаммедке ілтипат білдіре отырып, лауазымды қызметке қайта сайлануымен құттықтады. Оның бұл сапары еліміздің тарихындағы бетбұрыс кезең – жалпыұлттық референдум өткізумен тұспа-тұс келгенін атап өтті. Сондай-ақ референдум қорытындылары Жаңа Қазақстанды құру ісіне кірісуге мүмкіндік беретінін айтты.
Президент көпжақтылық қағидаты мен халықаралық дипломатияны қалыптастырып, дамытуда дүниежүзілік ұйымның ерекше рөл атқаратынын атап өтті. Қасым-Жомарт Тоқаев Қазақстанның БҰҰ-мен арадағы ынтымақтастықты одан әрі жан-жақты нығайтуға бейілді екеніне тоқталып, оның жаһандық проблемаларды шешу жөніндегі күн тәртібін толық қолдайтынын жеткізді.
Қазақстан Президенті БҰҰ Бас хатшысы Антониу Гутерриштің бейбітшілік пен жаһандық қауіпсіздік мәселелері жөніндегі жаңа күн тәртібін әзірлеу үшін 2023 жылы жоғары деңгейдегі «Болашақтың саммитін» шақыру туралы бастамасын құптады.
Мемлекет басшысы қазіргі заманның күрделі сын-қатерлері жағдайында орнықты даму саласындағы мақсаттарға қол жеткізу үшін кезек күттірмейтін және ауқымды шаралар қабылдаудың маңызды екенін атап өтті.
Сонымен қатар Мемлекет басшысы азық-түлік қауіпсіздігін қамтамасыз ету, мұқтаж елдерге гуманитарлық көмек көрсету үшін Қазақстан тарапынан қабылданып жатқан шешімдер туралы айтты.
Қасым-Жомарт Тоқаев әйелдер мен қыздарға қатысты зорлық-зомбылықтың барлық түрін жою жөніндегі Орталық Азия мен Ауғанстанға арналған SpotLight Initiative өңірлік бағдарламасын жүзеге асыру ісіндегі Амина Мұхаммедтің көшбасшылығын жоғары бағалады.
Өз кезегінде Амина Мұхаммед Мемлекет басшысына БҰҰ Бас хатшысының жүрекжарды сәлемін жеткізді. Сондай-ақ Қасым-Жомарт Тоқаевтың басшылығымен елімізде жүзеге асырылып жатқан ауқымды реформаларды қолдайтынын айтып, референдумның сәтті өтуімен құттықтады.
БҰҰ Бас хатшысының бірінші орынбасары Қазақстан мен БҰҰ-ның 30 жыл ішінде орнатқан көпжақты серіктестігінің деңгейіне жоғары баға берді.
Сонымен қатар әңгімелесу барысында Ауғанстан мәселесі қарастырылды. Амина Мұхаммед Ауғанстанды әлеуметтік-экономикалық тұрғыдан қайта қалпына келтіруге байланысты проблемаларды шешуде халықаралық күш-жігерді жандандырудың маңызды екенін айтты.
///
	 

	Кездесу барысында банктің Қазақстандағы қызметі, оның еліміздің қаржы-экономикалық секторын дамытуға бағытталған түрлі жобаларды жүзеге асыруға қатысу мәселелері талқыланды.

	Нұрсұлтан Назарбаев пен Герман Греф республиканың банк саласының дамуындағы оң қарқынға тоқтала отырып, оның өсіп келе жатқан әлеуетін атап өтті.

	«Ресей Сбербанкі» ААҚ – Ресей Федерациясы мен ТМД елдерінің аумағындағы ірі банк. Оның қызметін 100 миллионнан астам жеке тұлға және 1 миллионға жуық кәсіпорын пайдаланады. 15 филиалы бар «Ресей Сбербанкі» АҚ еншілес банкі Қазақстанда 2006 жылдан бері жұмыс істейді.

	
	 


///Қымбатты отандастар!
 
Баршаңызды Қазақстан Республикасының Конституциясы күнімен құттықтаймын!
Еліміздің Ата заңы уақыт сынынан сүрінбей өтіп, тарихи дамуымыздың жалпыұлттық бағдарын айқындауда басты мәнге ие болып отырғанын дәлелдеді.
Конституция мемлекеттілігіміздің берік іргетасын қалай отырып, ішкі саяси тұрақтылықты қамтамасыз етуге және Қазақстан қоғамын біріктіруге зор үлес қосты.
Ата заңымызда жарияланған заң үстемдігі, құқықтар мен бостандықтардың мүлтіксіз сақталу қағидаттары, әлеуметтік кепілдіктер мен жалпы адамзатқа ортақ жоғары құндылықтар әрбір азаматтың жанына жақын әрі түсінікті.
Қазіргі кезеңдегі қоғамдық және мемлекеттік құрылыстың конституциялық нормалары – бүкіл Қазақстан халқы үшін сенімді болашақты қамтамасыз ететін дәйекті даму мен жаңғыру үдерістерінің негізі!
Осы мерекеге орай барша қазақстандықтарға бейбіт өмір, игі бастамалар мен бақ-береке тілеймін!  
///
	 

	Кездесу барысында банктің Қазақстандағы қызметі, соның ішінде еліміздегі түрлі жобаларды жүзеге асыруға қатысу мәселелері талқыланды.

	Мемлекет басшысы Қазақстан мен ЕҚДБ арасында серіктестік туралы негіздемелік уағдаластық жасалғанын, ол біздің ел мен аталған қаржы ұйымының ынтымақтастығын кеңейтуге зор мүмкіндіктер тудыратынын атап өтті.

	- Қазақстан экономиканы дамытуға 1 триллион 600 миллиард теңге бөледі, осынша сомадағы инвестициялар өзге көздерден де тартылатын болады. Мен Банктің Қазақстанмен жемісті жұмыс істегенін білемін. Біздің өзара ынтымақтастығымыз жалғасады деп үміттенемін, - деді Нұрсұлтан Назарбаев.

	ЕҚДБ Орталық Еуропадан Орталық Азияға дейінгі 34 елде, сондай-ақ Оңтүстік және Шығыс Жерорта теңізі мемлекеттерінде жобаларды қаржыландырады.

	
	 


///Қасым-Жомарт Тоқаев адам құқықтары жөніндегі Еуропалық Одақтың арнаулы өкілі Имон Гилмор мен Орталық Азия бойынша өкілі Тери Хакаланы қабылдады.

Кездесу барысында Қазақстан мен Еуропалық Одақ арасындағы кеңейтілген серіктестік пен ынтымақтастық аясындағы өзара іс-қимылдардың қазіргі жағдайы мен перспективалары талқыланып, аймақтық қауіпсіздік мәселелері қарастырылды.
Мемлекет басшысы Еуропалық Одақ делегациясына еліміздегі саяси және экономикалық реформалар, сондай-ақ Ауғанстанға гуманитарлық көмек көрсету жөнінде қабылданған шаралар туралы айтты.

Имон Гилмор Қазақстан мен Еуропалық Одақ арасындағы саяси және сауда-экономикалық ынтымақтастықтың деңгейін жоғары бағалап, серіктестікті одан әрі нығайту мақсатында байланыстарды жалғастырудың маңызды екенін атап өтті.
Адам құқықтары жөніндегі Еуропалық Одақтың арнаулы өкілінің айтуынша, Қазақстан Президентінің Брюссельге алдағы сапары екіжақты байланыстарды дамытуда маңызды кезең болады.

Еуропалық Одақ делегациясы БҰҰ-ның Ауғанстанға жәрдем беру жөніндегі Миссиясының офисін Алматыға орналастыру және ауған студенттеріне көмек көрсету туралы Қасым-Жомарт Тоқаевтың шешімін ерекше атап өтіп, Ауғанстандағы жағдайды тұрақтандыруға қатысты Қазақстан Президентінің аймақтағы көшбасшылығын қолдады.
Имон Гилмор мен Тери Хакала Президентке ертең Алматы қаласында өтетін «Орталық Азия – Еуропалық Одақ» азаматтық форумына Брюссельдің атынан қатысатынын жеткізді.

///Жиынды ашқан Мемлекет басшысы Швейцария құрама командасының футболдан өтіп жатқан Еуропа чемпионатында жақсы ойын өрнегін көрсеткенін атап өтті.
Президент Швейцария Конфедерациясы Қазақстанның Еуропадағы маңызды сауда-экономикалық серіктестерінің бірі екенін айтты.
– Елдеріміз арасындағы қарым-қатынастар достық пен өзара сенімге негізделген. Бүгінгі кездесуді Швейцария Президенті Ги Пармеланмен бейне байланыс арқылы өткен жуырдағы келіссөздің конструктивті жалғасы ретінде қарастырамын. Біз сауда байланыстарымызды, инвестициялық ынтымақтастығымызды нығайту үшін жұмыс істеуге, аталған салалар бойынша жетістікке қол жеткізуге уағдаластық. Қазақстан Тәуелсіздігін алған уақыттан бері Швейцария экономикамызға 30 миллиард долларға жуық инвестиция салды. Екі мемлекет арасындағы тауар айналымы, тіпті, былтырғы дағдарыс кезінде 1,7 миллиард доллар болды, – деді Президент.  
Қасым-Жомарт Тоқаев бүгінде Қазақстанда Швейцария капиталының қатысуымен 400-ден астам кәсіпорын жұмыс істеп жатқанына тоқталды.  
– Қарым-қатынастарымыз бен ынтымақтастығымызда белгілі бір жетістіктер бар деп санаймын. Сонымен қатар мұны одан әрі дамыту үшін әлеуетіміз де жеткілікті. Қазақстан тікелей инвестиция тарту үшін еліміздегі инвестициялық климаттың мейлінше қолайлы болуына барлық мүмкіндікті жасайды. Қазақстан – аймақтағы экономикасы ең ірі мемлекет. Біздің мақсатымыз – аймақтағы жетекшілік орнымызды сақтап қалу. Сонымен қатар экономикамызды әртараптандыруға байланысты мәселелерді шешуіміз керек, – деді Қасым-Жомарт Тоқаев.
Президенттің айтуынша, Қазақстанда экономиканы көміртегінен ада етуге, жасыл технологияларға, қоршаған орта мен қаржы саласын қорғауға байланысты жобаларға басымдық беріледі.
Кездесу барысында Stadler Rail AG компаниясының президенті, Қазақстан мен Швейцария іскерлік кеңесінің тең төрағасы Петер Шпулер, Glencore International AG компаниясының бас директоры Айван Глазенберг, Roche Holding концернінің басқарма төрағасы Кристоф Франц, Credit Suisse Switzerland инвестициялық бөлімшесінің басшысы Йенс Хаас, ABB Switzerland компаниясының бас директоры Роберт Ичнер, KS Genetics компаниясының президенті Филиппо Ломбарди, INOKS Capital компаниясының бас атқарушы директоры Набиль Абдул-Массих және Rey Group компаниясының президенті Кристиан Рей сөз сөйледі.
 








///Кездесу барысында Қазақстан Президентіне университеттің даму перспективалары мен ғылыми-зерттеу жұмыстарының нәтижелері жөнінде мәлімет берілді.
Нұрсұлтан Назарбаев оқу орнының отандық білім беру жүйесінде ерекше орын алатынын атап өтіп, индустрияландыру бағдарламасының талаптарына сәйкес жоғары білікті мамандар даярлаудың маңыздылығын айтты.
– Қаныш Сәтбаев атындағы Ұлттық техникалық университет – инженер маман даярлайтын ең ірі оқу орындарының бірі. Біз оны дамыту үшін қажетті жағдайдың бәрін жасап келеміз. Университетке дербестік берілген. Сонымен қатар, бұл оқу ордасы зерттеу университетіне айналды, – деді Қазақстан Президенті.
Е.Бейсембетов қолданбалы жобаларды жүзеге асыру үшін қабылданып жатқан шараларды, сондай-ақ әлемдік үрдістерді ескере отырып, білім беру сапасын арттыру үшін атқарылған жұмыстар жөнінде баяндады.

///Басқосуға Қазақстан халқы Ассамблеясы Төрағасының орынбасары – Хатшылық меңгерушісі Д.Мыңбай, Парламент Мәжілісінің депутаттары, Ассамблея мүшелері, мемлекеттік органдардың, дипломатиялық корпустың, этно-мәдени бірлестіктердің өкілдері, «ЭКСПО-2017» көрмесіне келген шетелдік қонақтар, ғылыми және зиялы қауым өкілдері, халықтық қолданбалы өнер шеберлері қатысты.
Іс-шаралар Ұлттық музейде бастау алды. Онда ЭКСПО-2017 көрмесі өткізілетін кезеңде қоғамдық келісім мен жалпыұлттық бірліктің қазақстандық моделі жан-жақты таныстырылады.    
Мемлекеттік хатшы сөйлеген сөзінде Нұрсұлтан Назарбаевтың қоғамдық келісім мен жалпыұлттық бірліктің қазақстандық моделі көп этносты қоғамның интеграциялануына қатысты салмақты саясаттың жалпыға танылған эталоны болғанын атап өтті.
– Еліміздің Конституциясы нәсілдік, ұлттық, діни және әлеуметтік ерекшелігіне қарамастан, барлық азаматтар құқықтарының теңдігіне кепілдік береді және қорғайды, - деді Гүлшара Әбдіқалықова.  
Мемлекеттік хатшы бүгінде Қазақстанда 100-ден астам этнос пен 18 конфессия өкілдері бейбіт әрі тату өмір сүріп отырғанын айтты.  
Сондай-ақ іс-шара қонақтары бұқаралық ақпарат құралдарының этно-мәдени бірлестіктер туралы арнаулы көрмесімен, халықтық қолданбалы өнер шеберлері бұйымдарының жәрмеңкесімен, «Киіз үй – Елдің отауы» концепт-модулімен, қазақтың ұлттық тағамдары жөніндегі шеберлік сабақтарымен танысты.
Бұдан бөлек, Гүлшара Әбдіқалықова мен форумға қатысушылар ЭКСПО саябағы аумағында орналасқан Қазақстан халқы Ассамблеясының Бейбітшілік пен келісім аллеясының салтанатты ашылу рәсіміне қатысты.
Онда этномәдени бірлестіктердің және шығармашыл жастардың театрландырылған шеруі, халықтық қолданбалы өнер шеберлерінің «Шеберлер ауылы» көрме-жәрмеңкесі, «Алға, Қазақстан!» флешмобы өтті.
Форумның соңында Мемлекеттік хатшы бейбітшілік және келісім энергиясы ғаламшардағы ең таза әрі игілікті энергия екенін атап өтті.
Бейбітшілік пен келісім аллеясы арқылы жүріп өткен әр адам қонақжай әрі кең пейіл қазақ жерінің жылуына бөленетін болсын деген тілек айтылды.  
/// 
Жеделхатта Мартин Мюрреймен жекпе-жектегі жеңіс мақсаткерліктің, қажырлы еңбек пен жоғары шеберліктің кезекті жемісі екені айтылған. Мемлекет басшысының атап өткеніндей, Г.Головкин осы қасиетінің арқасында планетадағы ең мықты боксшылардың бірі деген атаққа лайықты екенін дәлелдеді.
«Қазақстандықтар сенің әрбір табысыңа қуанады. Біз сенің келесі жекпе-жектерің де отандық спорттың мәртебесін асырып, бұдан да жоғары деңгейге көтеретініне, өскелең ұрпаққа үлгі болатынына сенімдіміз», – делінген жеделхатта.
Соңында Елбасы қазақстандық боксшыға мықты денсаулық және жаңа жеңістер тіледі. 
///Мемлекет басшысы Қасым-Жомарт Тоқаев Нұр-Сұлтан қаласына жұмыс сапарымен келген Ресей Федерациясының Сыртқы істер министрі Сергей Лавровты қабылдады.
Қасым-Жомарт Тоқаев мемлекеттер арасындағы өзара қарым-қатынастар мен ынтымақтастыққа тың серпін беру тұрғысынан министрдің бұл сапарының маңызды екенін айтты.
– Қазақстан мен Ресей – одақтас әрі стратегиялық серіктестер. Ынтымақтастығымыздың күн тәртібі өте тығыз және қол жеткізген уағдаластықтарды жүзеге асыру үшін көп жұмыс атқаруды қажет етеді. Сондықтан сіздің сапарыңыз барысында және ведомство басшылары деңгейіндегі, сондай-ақ, ең жоғары деңгейдегі кездесулер барысында алға қойған мақсаттарымызға  қол жеткіземіз деп ойлаймын. 23 наурызда Владимир Путинмен өңіраралық кездесу өткізудің маңыздылығы туралы сөйлестік. Өкінішке қарай, пандемия салдарынан кейінге шегерілді. Біз кез келген форматта, мүмкіндігінше бетпе-бет кездесуге уағдаластық. Егер мұның сәті түспесе, онда аталған кездесуді видео конференция режимінде міндетті түрде өткіземіз. Өйткені бұл аса маңызды, – деді Мемлекет басшысы.
Қасым-Жомарт Тоқаев Қазақстанға вакцинаның қосымша бөлігін жіберу мәселесіне қолдау көрсеткені үшін Владимир Путинге ризашылығын білдірді.
– Біз пандемияға қарсы бірлескен күресте түсіністік танытып, көмек көрсеткені үшін Ресей басшылығына, Ресей Федерациясының Президентіне ризашылығымызды білдіреміз. 23 наурызда сөйлескен кезде Ресейден қосымша 4 миллион мөлшерде вакцина алу жөнінде мәселе көтердім. Менің өтінішімді түсіністікпен қабылдады. Бұған дейін біз Қарағанды фабрикасында бірлесіп вакцина өндіруге уағдаласқан едік. Қазір өндіріс жолға қойылды. Жақында ғана мен өзім де Қазақстанда өндірілген «Спутник V» вакцинасын салдырдым. Жуырда Үкіметтің кеңесін өткізіп, халықты жаппай вакциналауды жеделдетуді тапсырдым. Бұл міндет, біріншіден, нарыққа вакцинаны тиісті мөлшерде жеткізуге, екіншіден, халыққа вакцина салудың маңыздылығын түсіндіру жұмыстарын жүргізуге байланысты. Қазір жұрттың көпшілігі бұл шараның маңыздылығын толық түсінбей жатыр. Әрине, біз вакцинаны тегін саламыз. Сондықтан мен өзім де вакцина егуден басқа жол жоқ екенін үнемі айтып келемін, – деді Мемлекет басшысы.
Өз кезегінде Сергей Лавров Президент Владимир Путиннің сәлемі мен ілтипатын жеткізіп, Ресей тарапы вакцина жеткізу мәселесін шешетінін айтты.
Кездесу барысында екіжақты ынтымақтастықтың негізгі аспектілері, оның ішінде, сауда-экономикалық және мәдени-гуманитарлық байланыстар, ғарыш саласындағы өзара іс-қимылды одан әрі дамыту мәселелері талқыланды.
– Келесі айда видео конференция форматында Жоғары еуразиялық экономикалық кеңестің отырысын ұйымдастыру жоспарланып отыр. Бұл біздің короновирус індетінен кейінгі кезеңдегі ынтымақтастығымызды жалғастыруға бағытталған ортақ күш-жігерімізді жұмылдыру жолындағы маңызды кезең. Өзіңіз атап өткендей, біз Президенттердің қатысуымен өтетін 17-аймақаралық форумды өткіземіз. Бірақ оның қандай форматта болатыны эпидемиологиялық жағдайға байланысты. Біздің қарым-қатынастарымыз өте жақсы. Сауда-экономикалық ынтымақтастық мәселелері бойынша премьер-министрлер екі рет кездесті, вице-премьерлер одан да жиі байланыс жасап тұрады. Қарым-қатынастар пандемия кезінде де үзілген жоқ. Ю.Гагариннің ғарышқа ұшқанына 60 жыл толуын атап өтеміз. Бұл – біздің ғарышты бейбіт игеруге қосқан ортақ үлесіміз. Байқоңырдағы біздің өзара іс-қимылымызды одан әрі өркендету және Қазақстанның ғарыштық әлеуетін дамыту жөніндегі бірлескен жұмыстарымыз қарқынды жүріп жатыр, – деді Сергей Лавров.

///
	 

	Кеңесте «А» корпусына өткізілген іріктеу қорытындысы шығарылып, меритократия, ашықтық және қоғамға есептілік қағидаттары бойынша мемлекеттік қызметті одан әрі жаңғырту жөнінде тапсырма берілді.

	Мемлекет басшысы аса маңызды стратегиялық міндетті іске асыруда олардан зор жауапкершілік талап етілетінін кеңеске қатысушылардың есіне салып өтті. Өз сөзінде Қазақстан Президенті бұл кездесудің мұндай форматта алғаш рет өтіп отырғанына тоқталды.

	– Осы залда барлық басқарушы саланың, биліктің барлық деңгейінің және барлық өңірдің өкілдері отыр. Біздің кездесуіміз – тарихи кездесу. «А» корпусының құрылуы еліміздегі кәсіби мемлекеттік аппараттың дамуының бір кезеңін аяқтап, келесі кезеңін бастайды. Мен әрдайым Қазақстанның табысты дамуын сауатты басқарушылардың қажырлы еңбегімен, әділ, ұстанымы берік халық қызметшілерімен байланыстырып келемін. Қазақстан ТМД аумағында ең бірінші болып «Мемлекеттік қызмет туралы» Заң қабылдады. Біздің тарапымыздан «Қазақстан – 2030» тарихи стратегиясы мерзімінен бұрын жүзеге асырылды, «Кәсіби Үкімет» оның басымдығы болды. Біз ондағы жүйелі міндеттерді шештік. Біздің мемлекеттік аппарат кәсіби, жауапты, қарқындырақ бола түсті, – деді Мемлекет басшысы.

	Нұрсұлтан Назарбаев әкімшілік мемлекеттік қызмет конкурстық негізде қалыптастырылатынын атап өтті.

	– Мемлекеттік қызметшінің мансап жолындағы өсуі олардың талантына, жеделдігіне, кәсіби сапасына тікелей байланысты. Менімен әңгіме үстінде шетелдік қонақтар – мемлекет және үкімет басшылары, өзге елдердің саясаткерлері мен бизнесмендері қазақстандық мемлекеттік қызметшілердің жас екендігін және жұмыстарының сапалы екендігін үнемі айтып отырады. Мен оларға Қазақстан жас ел екенін әрдайым айтамын. Біз іс жүзінде мемлекеттік қызметшілердің кадрлық корпусын қайта қалыптастырғанымызды айтамын. Біздің басқарушыларымыздың кәсіби әрі сапалық өсуіне әрдайым қамқорлық көрсетіп отыратынымызды айтамын, – деді Қазақстан Президенті.

	***

	Мемлекет басшысы бүгінде республикамызда отандық мемлекеттік қызметтің алдыңғы қатардағы корпусы құрылғанын атап өтті.

	– Сіздер іріктеудің күрделі кезеңінен өттіңіздер, бір орынға 4 адамнан келген нағыз бәсекелестікке төтеп бердіңіздер. Сіздер заңдарды өте жақсы білетіндеріңізді дәлелдей білдіңіздер. Сіздер сапалы басқарушылық шешімдерді әзірлеп, қабылдай аласыздар, сондай-ақ олардың тиімді орындалуын ұйымдастыра білесіздер деп үміттенемін, – деді Нұрсұлтан Назарбаев.   

	Қазақстан Президенті «А» корпусының құрамына енген барлық мемлекеттік қызметшіні құттықтады.

	– Бұл сіздердің жеке өмірлеріңіздегі және бүкіл мемлекет өміріндегі маңызды оқиға. Сіздердің жұмыстарыңызға зор үміт артатынымды ашық айтқым келеді. Бүкіл мемлекеттік аппараттың түбегейлі жаңартылуын сіздермен байланыстырамын. Қазір Қазақстан үшін бетбұрысты кезең басталды. Біз Жаңа саяси бағытты, «Қазақстан – 2050» Стратегиясын сеніммен бастадық. Бұл жұмыстың алғашқы қадамдарының бірі «А» корпусын қалыптастыру – мемлекеттік аппарат өзегінің жаңартылуы кездейсоқтық емес. Мемлекет пен қоғам алдында жаңа міндеттер тұр. Оларды жаңаша, креативтік тұрғыдан, ойластырып, табандылықпен шешу керек. Сіздердің басты миссияларыңыз осы деп білемін, – деді Мемлекет басшысы.

	Нұрсұлтан Назарбаев елдің тұрақтылығы мен қарқынды дамуы еңбекке және халыққа қалтқысыз қызмет етуге байланысты екенін сезіну қажеттігін атап өтті.

	***

	Мемлекет басшысы «А» корпусына конкурс өткізу арқылы талантты және табысты басқарушылар үшін транспарентті әлеуметтік лифт жасалғанын айтты.

	– Жалпы, өткізілген конкурс мәселесі – енді келешектің ісі және оған талдау жасау керек. Біз аудандар әкімдерінен бастап Әділет министрлігінің қызметкерлеріне дейін заңнаманың барлық тармағын терең білу жөнінде ортақ талап қойдық. Бұл арада Мемлекеттік қызмет істері агенттігі соңына дейін бәрін пысықтады. Көш жүре түзеледі деп санауға болады. Мен  конкурс барысында үміткерлердің кейбіреуі тек бір-екі балл ала алмай қалғанын білемін. Бұл қол қусырып отыруға себеп емес. Сөз жоқ, «А» корпусы қатып қалған кадрлық құрылым емес. Ең лайықты деген қызметшілер саяси мемлекеттік қызмет қатарын толықтыратын болады. Бұл залда орталық ведомстволардың, мемлекеттік холдингтер мен ұлттық компаниялардың болашақ басшылары отыр деп сенемін. Ал олардың нақты кім екенін уақыт және сіздердің әрқайсыңыздың талантыңыз анықтайды, – деді Қазақстан Президенті.  

	Нұрсұлтан Назарбаев «А» корпусы еліміздің мемлекеттік басқару жүйесінің буыны ретінде ұдайы жаңартылып отыратынына назар аударды.

	– Мен сіздер бүкіл мемлекеттік аппараттың жаңартылу ісіне сүбелі үлес қосады деп күтемін. Ең алдымен, бюрократтық пен сөзбұйдалықтың азаюын, мемлекеттік қызмет көрсету сапасының жақсаруын, этиканың қатаң сақталуын және сыбайлас жемқорлықпен ымырасыз ұстанымның болуын қалаймын, – деді Мемлекет басшысы.

	***

	Қазақстан Президенті бүгінде мемлекеттік басқаруда ең таяу уақытта шешуді қажет ететін бірқатар түйткіл бар екеніне тоқталды.

	– Ең алдымен, бұл – халыққа мемлекеттік қызмет көрсету сапасының төмендігі. Қызметтің бір түрінен 450 тәртіп бұзушылық орын алып отыр. Құжат айналымының деңгейін, турасын айтқанда, бюрократия деуге болады, 1 қызметкерге келетін құжаттар саны 500-ге жетіп жығылады. Өткен жылы қазақстандықтар мемлекеттік органдардың талабы бойынша 22 миллионнан астам анықтама тапсырған. Бұл қалай болғаны? Анықтама азаматтардан да көп. Бұл тіпті біз электронды құжат айналымы жүйесін, ХҚКО-ларды жедел дамытып отырғанның өзінде орын алуда. Бюрократизм – бұл мемлекеттік басқару жүйесіндегі жұмыстың нормадан тыс болуының салдарының бірі, – деді Нұрсұлтан Назарбаев.

	Қазақстан Президенті өз тапсырмасымен «Мемлекеттік қызметтер көрсету туралы» жаңа Заңның қабылданғанын атап өтті.

	– Бұл заң сіздердің үнемі қолданатын құжаттарыңызға айналуы тиіс. Оның негізінде мемлекеттік қызмет көрсетуді оңтайландыруға, оның сапасы мен нәтижелігін арттыруға қол жеткізу қажет. «А» корпусының қарқынды дамуын қамтамасыз етіп, бұл үшін бірқатар шараны іске асыру қажет. «А» корпусына жаңа іріктеу кезеңін анықтау маңызды деп санаймын. «А» корпусын жаңартуды жүзеге асыру тек қана конкурстық жолмен анықталатынын айтпақпын. Бұл лауазымға ешқандай да «автоматты түрде» өту және ауысу болмауға тиіс. Конкурсқа биыл талап етілген нәтиже көрсете алмағандар да қатыса алады, – деді Қазақстан Президенті.

	Нұрсұлтан Назарбаев алғашқы конкурс қорытындысына терең талдау жасап, оның өткізілу шарттарын жақсарту, бірінші кезекте объективтілігін жақсарту жөнінде шаралар қабылдауды тапсырды.     

	– Менің Әкімшілігіме Үкіметпен және Мемлекеттік қызмет істері агенттігімен бірлесіп бірнеше ай бойы осындай жұмыс жүргізуді тапсырамын. Сондай-ақ, әкімшілік мемлекеттік қызметтің меритократия қағидаттарын заңнамалық қамтамасыз ету және қорғаудың бүкіл тетігін жақсарту маңызды. Үкіметке келесі жылдың бірінші тоқсанынан кешіктірмей бұл мәселе жөнінде ұсыныстар жинағын әзірлеуді тапсырамын, – деді Мемлекет басшысы.

	***

	Қазақстан Президенті «А» корпусының әрбір мүшесіне қатысты қазіргі кадрлық ұстаным ұзақ мерзімге дейін «қатып қалмауға» тиістігін атап өтті.

	– «А» корпусының ішінде жүйелі ротацияны қамтамасыз ету керек. «А» корпусының мемлекеттік қызметшілері бесаспап мамандар болуға тиіс. Сіздер жұмыстың жаңа көлемі мен бағыттарынан қорықпауға тиіссіздер. Мемлекеттік қызметтегі жұмыстың жаңа дағдысына машықтану үшін бастамашыл болуларыңыз қажет. Бұл сіздердің кәсіби шеберліктеріңізге қатысты мәселе, – деді Нұрсұлтан Назарбаев. 

	Мемлекет басшысы ауылдық округтердің таяуда сайланған әкімдеріне қолдау көрсетуге айрықша көңіл бөлу қажеттігін атап өтті.

	– Оларды қосымша ресурстармен қамтып, бірқатар құзіреттер бердік. Соларды пайдалануды үйрету және қажетті әдістемелік материалдармен қамтамасыз ету қажет. Мемлекеттік қызмет академиясы жанынан олар үшін қысқамерзімді курстар ұйымдастырылуы тиіс. Бұл үшін жауапкершілікті Президент Әкімшілігімен бірге Мемлекеттік қызмет істері агенттігіне жүктеймін. Сондай-ақ, «А» корпусының мүшелерін заманауи басқару әдістеріне, соның ішінде шетелдік тәжірибе негізінде тұрақты оқыту жүйесін құру маңызды деп санаймын, – деді Қазақстан Президенті.

	Нұрсұлтан Назарбаев «А» корпусының тиімді жұмыс істеуінің маңыздылығын ескере отырып, оған кіретін мемлекеттік қызметшілердің әлеуметтік кепілдіктерін жақсарту жүйесін ойлаған жөн екендігін атап өтті.

	– Қызметкерлердің материалдық қамтылуы лайықты деңгейде болуы маңызды. Бір жағынан, мемлекеттік қызметшілерге, ең алдымен «А» корпусына жоғары жалақы төлеу – сыбайлас жемқорлыққа қарсы амал. Табыс тіршілікке, отбасын асырауға жеткілікті болуы тиіс, сондықтан келесі жылдың 1 қаңтарынан бастап сіздердің жалақыларыңыз 50 пайызға ұлғаятын болады, – деді Мемлекет басшысы.

	Қазақстан Президенті жалақының өсуін өзіндік аванс ретінде атады.

	– Біз бәріміз еңбекақыны мемлекеттен, бюджеттен аламыз, бізді қоғамымыздың мүшелері – Қазақстан азаматтары  асырайды. Демек, біз сол халыққа қызмет етуге тиіспіз. Осыны ұмытуға болмайды, – деді Нұрсұлтан Назарбаев.

	***

	Мемлекет басшысы қазіргі таңда елімізде орындалып жатқан тарихи ұлы міндеттер ортасында болу мәртебесі барлық ұрпаққа бірдей бұйыра бермейтінін атап айтты.

	– Бізге мұндай мәртебені тағдыр жазды. Біздің парызымыз – биікте болу, жеріміздің тағдыры мен халқымыздың игілігіне жауапты болу.  Өз күшімізді аямай, Стратегия-2050-де межеленгеннің бәрін жүзеге асыру керек. Сіздерге, «А» корпусының қызметшілеріне Қазақстанның алдағы тарихын жарқын ету мәртебесі бұйырды. Мұны ең алдымен бүкіл халқымыздың сіздерге артқан жоғары сенімі ретінде түсінуге тиіссіздер, – деді Қазақстан Президенті.

	Нұрсұлтан Назарбаев кәсібилік, адалдық, бастамашылдық, патриоттық, халыққа қызмет ету, жоғары моральдық және өнегелік қасиеттер – «А» корпусы мемлекеттік қызметшілерінің ең басты қырлары екенін атап өтті.

	– Сіздер «А» корпусы ешқандай да элитасы емес екенін әрқашан есте ұстауға тиіссіздер. Ол халықтың өз арасынан алынды. Барлығыңыз да халықтың қызметшісі екендіктеріңізді ешқашан ұмытпаңыздар. Адамдарға немқұрайлы қарауға болмайды. Олардың проблемаларын біліп, оны шешумен күні-түні айналысу қажет! Адамдарды сендіре білу, әділ әрі ашық сұхбат жүргізу маңызды. Сіздердің биік мақсаттарыңыз бен ұлы  парыздарыңыз да осында. Есте ұстаңыздар, сіздер Отанымыз үшін жұмыс істейтін менің командамның бір бөлігісіздер, – деді Мемлекет басшысы.

	***

	Қазақстан Президенті мемлекеттік аппараттың басты міндеті экономиканың одан әрі өсуін қамтамасыз ету, жұмыс орындарын ашу және халықтың әл-ауқатын арттыру үшін әлеуметтік жағдайды жақсарту екенін еске салды. Бұл үшін мемлекет тиісті бағдарламаларды қаржыландыруда.  

	– Шағын және орта бизнесті дамыту үшін арнайы «Бизнестің жол картасы-2020» бағдарламасы әзірленді, оны тұрғындарға түсіндіру қажет. Бірақ бұл жұмыс іс жүзінде жүргізіліп отырған жоқ. Ол аудандар мен қалалар және, әрине, облыс әкімдерінің тікелей міндеті болып саналады. Сондай-ақ біз халықты таза ауыз сумен қамтамасыз ету жөніндегі бағдарламаны әзірледік. Алайда бұл бағдарлама бойынша ақша игерілмей жатыр. Бұған қоса, бүгінде бүкіл ел бойынша мектеп, аурухана және өзге де нысандар құрылысына бөлінген 150 млрд. теңге игерілмей отыр. Бұл – мемлекет үшін жоғалған ақша деген сөз, оны қайтару қажет, – деді Нұрсұлтан Назарбаев.

	***

	Қазақстан Президенті елді дамытудың маңызды тағы екі мәселесіне назар аударды.

	Интеграциялық үдерістерге қатысты Мемлекет басшысы олардың елдің әлеуметтік-экономикалық дамуының қажетті шарты болып саналатынын және оны жандандырудың уақыт талабынан туындап отырғанын атап өтті.

	– Бүгінде ішкі нарығымыз әбден толды, енді экономиканың жыл сайынғы өсімінің 6-7%-ын қамтамасыз ету үшін бізге сыртқы нарықтар табу керек. Сондықтан Қазақстан мен Қытайдың шекарасында біз шекара маңы саудасының халықаралық орталығын салдық, онда барлық қажетті инфрақұрылым қалыптастырылатын болады. Кеден одағы елдерінің нарығын игеру қажет. Сол нарықтарда бәсекеге төтеп беру керек, сосын Дүниежүзілік сауда ұйымы шеңберінде жаңа деңгейге шығу қажет, – деді Қазақстан Президенті

	Елдің тұрақты түрде ілгерілеуінің маңызды шарты ретінде Мемлекет басшысы мемлекеттік тілді одан әрі дамыту жайын атады.

	–  Егер сіздер өз аппараттарыңызда қазақ тілінде адамдар арасында қарапайым қарым-қатынас жасауға үйретуді дұрыс жолға қойсаңыздар, соның өзі жеткілікті. Бұған уақыт бөліп, әрбір ауданда, әрбір қалада оқыту ісін ұйымдастыру керек. Сонда біз мемлекеттік тілді толық меңгеру мәселесін көтере аламыз, – деді Нұрсұлтан Назарбаев.

	Сонымен қатар Қазақстан Президенті болашақта мемлекеттік тілді бүгінде мектепте оқып жатқан балалар еркін меңгеретінін айтты.

	– Келесі буын өсіп-жетілген кезде, 2020-2025 жылдарға қарай олар университеттерде мемлекеттік тілде оқитын болады, мемлекеттік қызметке келеді, сонда біз олардан мемлекеттік тілді талап ете аламыз. Бұл орайда  өз тілін жоғалтып алуға аз қалған қазақ халқының қазір оны қалпына келтіруді қалайтын ұмтылысы мен арман-тілегін дұрыс түсіну керек. Мұндай көптілділік бүкіл посткеңестік кеңістікте тек Қазақстанда сақталып қалғанын да айта кеткен жөн. Украина да, Кавказ республикалары да, Орта Азиядағы көршілеріміз де тек өздерінің мемлекеттік тілінде сөйлеседі. Біздің ұстанымымыз дұрыс, өйткені тілді білмейтіндер кінәлі емес – уақыт сондай болды. Ересек адам бір күнде басқа тілде бірден сөйлеп кете алмайды. Біз бұған түсіністікпен қарауға тиіспіз. Біз жұмысқа алғанда болсын, қызмет көрсетуде болсын, оқу орындарында болсын – елімізде ешкімді тілдік тұрғыдан кемсітпейміз. Бұл бағытта еліміздің тыныштығы мен тұрақтылығын қамтамасыз ете отырып, Қазақстан халқы Ассамблеясы жұмыс жүргізуде, – деп атап өтті Нұрсұлтан Назарбаев.

	Соңында Қазақстан Президенті кеңеске қатысушыларға табысты және қызықты жұмыс, сондай-ақ сәттілік пен денсаулық тіледі.

	***

	Өз сөздерінде «А» корпусына кірген мемлекеттік қызметшілер – Әділет министрлігінің жауапты хатшысы М. Бекетаев, Ақмола облысы әкімі аппаратының басшысы Б. Есімова, Батыс Қазақстан облысының Қаратөбе ауданының әкімі А. Шахаров және Қарағанды облысы Шахтинск қаласының әкімі А. Аглиулин, Солтүстік Қазақстан облысы әкімі аппаратының басшысы В. Дудов, Ауыл шаруашылығы министрлігінің жауапты хатшысы А. Евниев Мемлекет басшысының сенімі үшін алғыс айтып, бар күш-жігерлерін Қазақстанның дамуына жұмсайтындықтарын мәлімдеді.

	Кәсіби басқарушылардың жаңа сыныбы биыл Мемлекет басшысының тапсырмасы бойынша құрылды. Бүгінде Президент жанындағы Кадр саясаты жөніндегі ұлттық комиссияның іріктеуінен өткен резервтегі 940 адамнан 520 адам қызметке тағайындалды.




///Швейцарияның іскерлік топтар өкілдерімен өткен кездесуден кейін Мемлекет басшысы бірқатар компанияның жетекшілерімен жеке-жеке кездесу өткізді.

Stadler Rail AG холдингі директорлар кеңесінің төрағасы Петер Шпулермен өткен кездесуде көлік саласындағы инвестициялық жобаларды жүзеге асырудың перспективалары, сондай-ақ, Қазақстан-Швейцария іскерлік кеңесінің кезекті отырысын өткізуге байланысты мәселелер талқыланды.

Glencore International AG компаниясының бас директоры Айван Глазенберг Қасым-Жомарт Тоқаевқа «Қазмырыш» ЖШС-ін одан әрі дамыту жөніндегі компанияның жоспарлары, соның ішінде, Жәйрем кен байыту комбинатындағы полиметалл рудаларын өңдейтін зауыттың құрылысы туралы мәлімет берді.
Мемлекет басшысы Шығыс Қазақстан облысындағы экологиялық ахуалды жақсарту үшін озық технологияларды енгізудің маңызды екенін айтты.
Қасым-Жомарт Тоқаев жақын арада қызметінен кететін Айван Глазенбергке Қазақстанның тау-кен саласын дамытуға қосқан үлесі үшін ризашылығын білдірді және кездесуге қатысып отырған Гэри Нэйглге табыс тіледі. Гэри Нэйгл Айван Глазенбергтің орнына компанияны басқарады.

F.Hoffmann-La Roche AG фармацевтикалық компаниясының басқарма төрағасы Кристоф Францпен кездесу кезінде бірлескен жобаларды жүзеге асыру мүмкіндіктері, соның ішінде, COVID-19 індетін және басқа да әртүрлі ауруларды зерттеу жөніндегі ғылыми-зерттеу лабораториясын ашу мәселесі сөз болды.  
///Мемлекет басшысы ауыр атлетика сайысында алтын медаль иеленген Н.Рахимовты құттықтады.  
«Қазақстандықтар сенің өнеріңді зор қызығушылықпен және үлкен үмітпен тамашалады. Сен олардың үмітін толық ақтадың. Жоғары спорттық шеберлігің, жанкештілігің мен асқан ерік-жігерің саған қиын сайыста мықты қарсыластарды жеңіп шығып, Қазақстанның олимпиадалық командасына алғашқы алтын медальді әперуге көмектесті. Сенің жеңісің елдің жас спортшылары үшін лайықты үлгі болары анық», – делінген жеделхатта.
Нұрсұлтан Назарбаев спортшыға жаңа жеңіс пен жетістіктер тіледі. 
///Мемлекет басшысы Ресей Федерациясы Үкіметінің төрағасымен кездесуде экономиканың қазіргі жағдайында мұндай басқосудың маңызды екенін айтты.
Д.Медведев Қазақстан Президентіне Еуразиялық экономикалық одақ аясында ынтымақтасудың өзекті мәселелерін талқылауға мүмкіндік бергені үшін алғыс айтып, Қазақстан мен Ресей арасындағы екіжақты қарым-қатынастың одан әрі дамуына сенім білдірді.
– Біз достас Қазақстанның «ЭКСПО-2017» көрмесін өткізу барысында жеткен жетістіктеріне қуанамыз. Бұл – шын мәнінде, Сіздер үшін де, жалпы одақ үшін де маңызы зор оқиға. Бүгін біз Еуразиялық үкіметаралық кеңес аясында қазіргі экономикалық мәселелерді талқылаймыз. Жұмысқа қолайлы жағдай жасағаныңыз үшін Сізге алғыс айтамын. Екіжақты қарым-қатынасымыз соңғы жылдардағыдай, қарқынды түрде дами түседі деп сенемін, – деді Ресей Федерациясы Үкіметінің төрағасы.

/// 
Қазақстан Президенті Қ.Шаршеновтың мезгілсіз қазасы туралы қаралы хабарды өзінің зор күйзеліспен қабылдағанын және шын ниетімен көңіл айтатынын жеткізді.  
///Кездесу барысында тараптар инвестициялық ынтымақтастықтың қазіргі ахуалы мен перспективаларын талқылады.  
– Біз 7 жыл бұрын табысты ынтымақтастығымызды бастадық. Бүгінде сіздердің кәсіпорындарыңыз теміржол саласында ғана емес, сондай-ақ машина жасау саласында да жұмыс істеп келеді. Компанияңыз шығаратын өнім өңір елдерінде сұранысқа ие, – деді Қазақстанның Тұңғыш Президенті.
Әңгімелесу кезінде Нұрсұлтан Назарбаев еліміздің көлік-транзит әлеуетінің артуына орай инфрақұрылымды дамытудың маңызды екенін атап өтті.
– Қазір инфрақұрылымдық даму өңірдегі маңызды бағыттардың бірі саналады. Бұл Қытайдың «Бір белдеу, бір жол» бастамасына да байланысты. Біз теміржол желілерін салдық, –  деді Елбасы.
Анри Пупар-Лафарж Нұрсұлтан Назарбаевтың инвестициялық ынтымақтастықты нығайту ісіндегі рөлін атап өтіп, кездесуге мүмкіндік бергені үшін Қазақстанның Тұңғыш Президентіне ризашылық білдірді.
– Электровоз құрастыру зауытында көп техника шығарылды. Бұл өнім шетел нарығына да жеткізілуде. Әзербайжанға экспорттауды бастадық. Біз қазақстандық мамандардың арқасында сапалы өнім шығаруға мүмкіндік алдық. Қазір өндірісімізді кеңейтуді жоспарлап отырмыз. Зауыт қызметкерлерін 500-ден 700 қызметкерге дейін, сондай-ақ кәсіпорынның өнімділігін жылына 100 электровозға дейін көбейту жоспарда бар, – деді «ALSTOM» компаниясы басқармасының төрағасы.
 
Қазақстан Республикасының Тұңғыш Президенті – Елбасының Баспасөз қызметі

///
	 

	«Аттила» операсының қойылымы тек қазақстандық емес, халықаралық опера өнеріндегі маңызды оқиға ретінде театрдың әлемдік премьерасын паш етті.

	Қойылымға әлемдік деңгейдегі өнер жұлдыздары атсалысты. Оның музыкалық жетекшісі және дирижері – Валерий Гергиев, қоюшы-режиссері  – Пьер Луиджи Пицци.

	Аттила партиясын орындаушы – Ильдар Абдразақов (Ресей), Одабелланы орындаған – Анна Маркарова (Ресей), Эцио мен Форестоны орындаушылар – Клаудио Сгура мен Лучано Ганчи (Италия).

	«Астана Опера» ауқымдылығы жөнінен әлемде үшінші опера театры болып саналады, оны Италия, Германия, Швейцария, Чехия шеберлері салған. Соңғы техника жетістіктері қолданылып салынған ғимарат өз сахнасында кез келген күрделі спектакль қойылымын жүзеге асыруға мүмкіндік береді. 

///Іс-шараларға Парламент Мәжілісінің депутаттары, мемлекеттік органдардың басшылары, Қазақстан халқы Ассамблеясының, этно-мәдени және жастар бірлестіктерінің, аналар кеңесінің, қоғамдық келісім кеңесінің мүшелері, сондай-ақ ғылыми-шығармашылық және зиялы қауым өкілдері, меценаттар, қуғын-сүргінге ұшырағандар мен Қазақстанға жер аударылғандардың ұрпақтары және баспасөз қызметкерлері қатысты.
Мемлекет басшысының Қазақстан халқы Ассамблеясының XXV сессиясында берген тапсырмаларын орындау және «Рухани жаңғыру» бағдарламасын жүзеге асыру аясында Қазақстан халқы Ассамблеясының мультимедиялық порталы мен «Қазақстан халқы» интерактивті тарихи картасының таныстырылым рәсімдері жасалып, «Мың алғыс» атты салтанатты концерт өткізілді.
Концертті ашқан Мемлекеттік хатшы Қазақстан Республикасының Президенті Н.Ә.Назарбаевтың Алғыс айту күніне байланысты халыққа арналған құттықтау сөзін оқып берді.
Онда қиын-қыстау жылдардағы адамгершілік пен имандылық үстемдігінің жадымызда болуы Қазақстан халқын біріктіреді деп атап өтілген. Мейірімділік, өзара көмек пен бір-біріне деген құрмет барлық қазақстандықтар қастерлейтін әрі мақтан тұтатын достық пен ынтымақтың бірегей атмосферасын қазақтың киелі топырағында қалыптастыруға мүмкіндік берді. Өз отандастарымызға және туған өлкемізге деген шынайы алғыс сезімі осы мерекеге ерекше әрі терең мағына береді. Сондықтан Алғыс айту күнінің басты мәні – тарихи жадыны сақтау, ұрпақтар сабақтастығы мен ел бірлігін нығайту.
Құттықтау сөзден кейін Гүлшара Әбдіқалықова Қазақстан халқы Ассамблеясының «Қайырымды көршілерге рахмет!» атты республикалық акциясын бастап беріп, оның түрлі этнос пен дін өкілдерін, барлық қазақстандықтарды жақындастыра түсуге бағытталатынын айтты.
Мемлекеттік хатшы көрші отырған үйлер, аудандар, қалалар және өзге де елді мекендер тұрғындарының кездесулерін өткізуге шақырды. Бұл отандастарымыздың бір-бірімен танысып, жақынырақ білісуі үшін, көмектескеніне ризашылық білдіріп, өкпе-ренішті кешіру үшін және игі тілек айту үшін қажет.   
***
Алғыс айту күні мерекесі Қазақстан Республикасы Президентінің 2016 жылғы 14 қаңтардағы №173 Жарлығымен бекітілді. 
Алғыс айту күніне орай республика бойынша 3,4 мың елді мекенде 2,5 миллионнан астам адамның қатысуымен 10 мыңға жуық  іс-шара өтеді. 19-23 ақпан күндері елімізде Қазақстан киносының апталығы өтті. Этномәдени бірлестіктер ақпан-наурыз айларында республикалық Достық үйлері базасында мерекелік іс-шаралар мен қайырымдылық акциялар өткізеді. Қазақстанда тұратын түрлі этностар мен жергілікті қауымдастық өкілдерін жақындастыруға бағытталған «Қайырымды көршілерге рахмет!» атты республикалық акцияның өткізілуі осы мерекенің биылғы жаңа дәстүрі болып табылады.
 
///
	 

	Кеңесте «А» корпусына өткізілген іріктеу қорытындысы шығарылып, меритократия, ашықтық және қоғамға есептілік қағидаттары бойынша мемлекеттік қызметті одан әрі жаңғырту жөнінде тапсырма берілді.

	Мемлекет басшысы аса маңызды стратегиялық міндетті іске асыруда олардан зор жауапкершілік талап етілетінін кеңеске қатысушылардың есіне салып өтті. Өз сөзінде Қазақстан Президенті бұл кездесудің мұндай форматта алғаш рет өтіп отырғанына тоқталды.

	– Осы залда барлық басқарушы саланың, биліктің барлық деңгейінің және барлық өңірдің өкілдері отыр. Біздің кездесуіміз – тарихи кездесу. «А» корпусының құрылуы еліміздегі кәсіби мемлекеттік аппараттың дамуының бір кезеңін аяқтап, келесі кезеңін бастайды. Мен әрдайым Қазақстанның табысты дамуын сауатты басқарушылардың қажырлы еңбегімен, әділ, ұстанымы берік халық қызметшілерімен байланыстырып келемін. Қазақстан ТМД аумағында ең бірінші болып «Мемлекеттік қызмет туралы» Заң қабылдады. Біздің тарапымыздан «Қазақстан – 2030» тарихи стратегиясы мерзімінен бұрын жүзеге асырылды, «Кәсіби Үкімет» оның басымдығы болды. Біз ондағы жүйелі міндеттерді шештік. Біздің мемлекеттік аппарат кәсіби, жауапты, қарқындырақ бола түсті, – деді Мемлекет басшысы.

	Нұрсұлтан Назарбаев әкімшілік мемлекеттік қызмет конкурстық негізде қалыптастырылатынын атап өтті.

	– Мемлекеттік қызметшінің мансап жолындағы өсуі олардың талантына, жеделдігіне, кәсіби сапасына тікелей байланысты. Менімен әңгіме үстінде шетелдік қонақтар – мемлекет және үкімет басшылары, өзге елдердің саясаткерлері мен бизнесмендері қазақстандық мемлекеттік қызметшілердің жас екендігін және жұмыстарының сапалы екендігін үнемі айтып отырады. Мен оларға Қазақстан жас ел екенін әрдайым айтамын. Біз іс жүзінде мемлекеттік қызметшілердің кадрлық корпусын қайта қалыптастырғанымызды айтамын. Біздің басқарушыларымыздың кәсіби әрі сапалық өсуіне әрдайым қамқорлық көрсетіп отыратынымызды айтамын, – деді Қазақстан Президенті.

	***

	Мемлекет басшысы бүгінде республикамызда отандық мемлекеттік қызметтің алдыңғы қатардағы корпусы құрылғанын атап өтті.

	– Сіздер іріктеудің күрделі кезеңінен өттіңіздер, бір орынға 4 адамнан келген нағыз бәсекелестікке төтеп бердіңіздер. Сіздер заңдарды өте жақсы білетіндеріңізді дәлелдей білдіңіздер. Сіздер сапалы басқарушылық шешімдерді әзірлеп, қабылдай аласыздар, сондай-ақ олардың тиімді орындалуын ұйымдастыра білесіздер деп үміттенемін, – деді Нұрсұлтан Назарбаев.   

	Қазақстан Президенті «А» корпусының құрамына енген барлық мемлекеттік қызметшіні құттықтады.

	– Бұл сіздердің жеке өмірлеріңіздегі және бүкіл мемлекет өміріндегі маңызды оқиға. Сіздердің жұмыстарыңызға зор үміт артатынымды ашық айтқым келеді. Бүкіл мемлекеттік аппараттың түбегейлі жаңартылуын сіздермен байланыстырамын. Қазір Қазақстан үшін бетбұрысты кезең басталды. Біз Жаңа саяси бағытты, «Қазақстан – 2050» Стратегиясын сеніммен бастадық. Бұл жұмыстың алғашқы қадамдарының бірі «А» корпусын қалыптастыру – мемлекеттік аппарат өзегінің жаңартылуы кездейсоқтық емес. Мемлекет пен қоғам алдында жаңа міндеттер тұр. Оларды жаңаша, креативтік тұрғыдан, ойластырып, табандылықпен шешу керек. Сіздердің басты миссияларыңыз осы деп білемін, – деді Мемлекет басшысы.

	Нұрсұлтан Назарбаев елдің тұрақтылығы мен қарқынды дамуы еңбекке және халыққа қалтқысыз қызмет етуге байланысты екенін сезіну қажеттігін атап өтті.

	***

	Мемлекет басшысы «А» корпусына конкурс өткізу арқылы талантты және табысты басқарушылар үшін транспарентті әлеуметтік лифт жасалғанын айтты.

	– Жалпы, өткізілген конкурс мәселесі – енді келешектің ісі және оған талдау жасау керек. Біз аудандар әкімдерінен бастап Әділет министрлігінің қызметкерлеріне дейін заңнаманың барлық тармағын терең білу жөнінде ортақ талап қойдық. Бұл арада Мемлекеттік қызмет істері агенттігі соңына дейін бәрін пысықтады. Көш жүре түзеледі деп санауға болады. Мен  конкурс барысында үміткерлердің кейбіреуі тек бір-екі балл ала алмай қалғанын білемін. Бұл қол қусырып отыруға себеп емес. Сөз жоқ, «А» корпусы қатып қалған кадрлық құрылым емес. Ең лайықты деген қызметшілер саяси мемлекеттік қызмет қатарын толықтыратын болады. Бұл залда орталық ведомстволардың, мемлекеттік холдингтер мен ұлттық компаниялардың болашақ басшылары отыр деп сенемін. Ал олардың нақты кім екенін уақыт және сіздердің әрқайсыңыздың талантыңыз анықтайды, – деді Қазақстан Президенті.  

	Нұрсұлтан Назарбаев «А» корпусы еліміздің мемлекеттік басқару жүйесінің буыны ретінде ұдайы жаңартылып отыратынына назар аударды.

	– Мен сіздер бүкіл мемлекеттік аппараттың жаңартылу ісіне сүбелі үлес қосады деп күтемін. Ең алдымен, бюрократтық пен сөзбұйдалықтың азаюын, мемлекеттік қызмет көрсету сапасының жақсаруын, этиканың қатаң сақталуын және сыбайлас жемқорлықпен ымырасыз ұстанымның болуын қалаймын, – деді Мемлекет басшысы.

	***

	Қазақстан Президенті бүгінде мемлекеттік басқаруда ең таяу уақытта шешуді қажет ететін бірқатар түйткіл бар екеніне тоқталды.

	– Ең алдымен, бұл – халыққа мемлекеттік қызмет көрсету сапасының төмендігі. Қызметтің бір түрінен 450 тәртіп бұзушылық орын алып отыр. Құжат айналымының деңгейін, турасын айтқанда, бюрократия деуге болады, 1 қызметкерге келетін құжаттар саны 500-ге жетіп жығылады. Өткен жылы қазақстандықтар мемлекеттік органдардың талабы бойынша 22 миллионнан астам анықтама тапсырған. Бұл қалай болғаны? Анықтама азаматтардан да көп. Бұл тіпті біз электронды құжат айналымы жүйесін, ХҚКО-ларды жедел дамытып отырғанның өзінде орын алуда. Бюрократизм – бұл мемлекеттік басқару жүйесіндегі жұмыстың нормадан тыс болуының салдарының бірі, – деді Нұрсұлтан Назарбаев.

	Қазақстан Президенті өз тапсырмасымен «Мемлекеттік қызметтер көрсету туралы» жаңа Заңның қабылданғанын атап өтті.

	– Бұл заң сіздердің үнемі қолданатын құжаттарыңызға айналуы тиіс. Оның негізінде мемлекеттік қызмет көрсетуді оңтайландыруға, оның сапасы мен нәтижелігін арттыруға қол жеткізу қажет. «А» корпусының қарқынды дамуын қамтамасыз етіп, бұл үшін бірқатар шараны іске асыру қажет. «А» корпусына жаңа іріктеу кезеңін анықтау маңызды деп санаймын. «А» корпусын жаңартуды жүзеге асыру тек қана конкурстық жолмен анықталатынын айтпақпын. Бұл лауазымға ешқандай да «автоматты түрде» өту және ауысу болмауға тиіс. Конкурсқа биыл талап етілген нәтиже көрсете алмағандар да қатыса алады, – деді Қазақстан Президенті.

	Нұрсұлтан Назарбаев алғашқы конкурс қорытындысына терең талдау жасап, оның өткізілу шарттарын жақсарту, бірінші кезекте объективтілігін жақсарту жөнінде шаралар қабылдауды тапсырды.     

	– Менің Әкімшілігіме Үкіметпен және Мемлекеттік қызмет істері агенттігімен бірлесіп бірнеше ай бойы осындай жұмыс жүргізуді тапсырамын. Сондай-ақ, әкімшілік мемлекеттік қызметтің меритократия қағидаттарын заңнамалық қамтамасыз ету және қорғаудың бүкіл тетігін жақсарту маңызды. Үкіметке келесі жылдың бірінші тоқсанынан кешіктірмей бұл мәселе жөнінде ұсыныстар жинағын әзірлеуді тапсырамын, – деді Мемлекет басшысы.

	***

	Қазақстан Президенті «А» корпусының әрбір мүшесіне қатысты қазіргі кадрлық ұстаным ұзақ мерзімге дейін «қатып қалмауға» тиістігін атап өтті.

	– «А» корпусының ішінде жүйелі ротацияны қамтамасыз ету керек. «А» корпусының мемлекеттік қызметшілері бесаспап мамандар болуға тиіс. Сіздер жұмыстың жаңа көлемі мен бағыттарынан қорықпауға тиіссіздер. Мемлекеттік қызметтегі жұмыстың жаңа дағдысына машықтану үшін бастамашыл болуларыңыз қажет. Бұл сіздердің кәсіби шеберліктеріңізге қатысты мәселе, – деді Нұрсұлтан Назарбаев. 

	Мемлекет басшысы ауылдық округтердің таяуда сайланған әкімдеріне қолдау көрсетуге айрықша көңіл бөлу қажеттігін атап өтті.

	– Оларды қосымша ресурстармен қамтып, бірқатар құзіреттер бердік. Соларды пайдалануды үйрету және қажетті әдістемелік материалдармен қамтамасыз ету қажет. Мемлекеттік қызмет академиясы жанынан олар үшін қысқамерзімді курстар ұйымдастырылуы тиіс. Бұл үшін жауапкершілікті Президент Әкімшілігімен бірге Мемлекеттік қызмет істері агенттігіне жүктеймін. Сондай-ақ, «А» корпусының мүшелерін заманауи басқару әдістеріне, соның ішінде шетелдік тәжірибе негізінде тұрақты оқыту жүйесін құру маңызды деп санаймын, – деді Қазақстан Президенті.

	Нұрсұлтан Назарбаев «А» корпусының тиімді жұмыс істеуінің маңыздылығын ескере отырып, оған кіретін мемлекеттік қызметшілердің әлеуметтік кепілдіктерін жақсарту жүйесін ойлаған жөн екендігін атап өтті.

	– Қызметкерлердің материалдық қамтылуы лайықты деңгейде болуы маңызды. Бір жағынан, мемлекеттік қызметшілерге, ең алдымен «А» корпусына жоғары жалақы төлеу – сыбайлас жемқорлыққа қарсы амал. Табыс тіршілікке, отбасын асырауға жеткілікті болуы тиіс, сондықтан келесі жылдың 1 қаңтарынан бастап сіздердің жалақыларыңыз 50 пайызға ұлғаятын болады, – деді Мемлекет басшысы.

	Қазақстан Президенті жалақының өсуін өзіндік аванс ретінде атады.

	– Біз бәріміз еңбекақыны мемлекеттен, бюджеттен аламыз, бізді қоғамымыздың мүшелері – Қазақстан азаматтары  асырайды. Демек, біз сол халыққа қызмет етуге тиіспіз. Осыны ұмытуға болмайды, – деді Нұрсұлтан Назарбаев.

	***

	Мемлекет басшысы қазіргі таңда елімізде орындалып жатқан тарихи ұлы міндеттер ортасында болу мәртебесі барлық ұрпаққа бірдей бұйыра бермейтінін атап айтты.

	– Бізге мұндай мәртебені тағдыр жазды. Біздің парызымыз – биікте болу, жеріміздің тағдыры мен халқымыздың игілігіне жауапты болу.  Өз күшімізді аямай, Стратегия-2050-де межеленгеннің бәрін жүзеге асыру керек. Сіздерге, «А» корпусының қызметшілеріне Қазақстанның алдағы тарихын жарқын ету мәртебесі бұйырды. Мұны ең алдымен бүкіл халқымыздың сіздерге артқан жоғары сенімі ретінде түсінуге тиіссіздер, – деді Қазақстан Президенті.

	Нұрсұлтан Назарбаев кәсібилік, адалдық, бастамашылдық, патриоттық, халыққа қызмет ету, жоғары моральдық және өнегелік қасиеттер – «А» корпусы мемлекеттік қызметшілерінің ең басты қырлары екенін атап өтті.

	– Сіздер «А» корпусы ешқандай да элитасы емес екенін әрқашан есте ұстауға тиіссіздер. Ол халықтың өз арасынан алынды. Барлығыңыз да халықтың қызметшісі екендіктеріңізді ешқашан ұмытпаңыздар. Адамдарға немқұрайлы қарауға болмайды. Олардың проблемаларын біліп, оны шешумен күні-түні айналысу қажет! Адамдарды сендіре білу, әділ әрі ашық сұхбат жүргізу маңызды. Сіздердің биік мақсаттарыңыз бен ұлы  парыздарыңыз да осында. Есте ұстаңыздар, сіздер Отанымыз үшін жұмыс істейтін менің командамның бір бөлігісіздер, – деді Мемлекет басшысы.

	***

	Қазақстан Президенті мемлекеттік аппараттың басты міндеті экономиканың одан әрі өсуін қамтамасыз ету, жұмыс орындарын ашу және халықтың әл-ауқатын арттыру үшін әлеуметтік жағдайды жақсарту екенін еске салды. Бұл үшін мемлекет тиісті бағдарламаларды қаржыландыруда.  

	– Шағын және орта бизнесті дамыту үшін арнайы «Бизнестің жол картасы-2020» бағдарламасы әзірленді, оны тұрғындарға түсіндіру қажет. Бірақ бұл жұмыс іс жүзінде жүргізіліп отырған жоқ. Ол аудандар мен қалалар және, әрине, облыс әкімдерінің тікелей міндеті болып саналады. Сондай-ақ біз халықты таза ауыз сумен қамтамасыз ету жөніндегі бағдарламаны әзірледік. Алайда бұл бағдарлама бойынша ақша игерілмей жатыр. Бұған қоса, бүгінде бүкіл ел бойынша мектеп, аурухана және өзге де нысандар құрылысына бөлінген 150 млрд. теңге игерілмей отыр. Бұл – мемлекет үшін жоғалған ақша деген сөз, оны қайтару қажет, – деді Нұрсұлтан Назарбаев.

	***

	Қазақстан Президенті елді дамытудың маңызды тағы екі мәселесіне назар аударды.

	Интеграциялық үдерістерге қатысты Мемлекет басшысы олардың елдің әлеуметтік-экономикалық дамуының қажетті шарты болып саналатынын және оны жандандырудың уақыт талабынан туындап отырғанын атап өтті.

	– Бүгінде ішкі нарығымыз әбден толды, енді экономиканың жыл сайынғы өсімінің 6-7%-ын қамтамасыз ету үшін бізге сыртқы нарықтар табу керек. Сондықтан Қазақстан мен Қытайдың шекарасында біз шекара маңы саудасының халықаралық орталығын салдық, онда барлық қажетті инфрақұрылым қалыптастырылатын болады. Кеден одағы елдерінің нарығын игеру қажет. Сол нарықтарда бәсекеге төтеп беру керек, сосын Дүниежүзілік сауда ұйымы шеңберінде жаңа деңгейге шығу қажет, – деді Қазақстан Президенті

	Елдің тұрақты түрде ілгерілеуінің маңызды шарты ретінде Мемлекет басшысы мемлекеттік тілді одан әрі дамыту жайын атады.

	–  Егер сіздер өз аппараттарыңызда қазақ тілінде адамдар арасында қарапайым қарым-қатынас жасауға үйретуді дұрыс жолға қойсаңыздар, соның өзі жеткілікті. Бұған уақыт бөліп, әрбір ауданда, әрбір қалада оқыту ісін ұйымдастыру керек. Сонда біз мемлекеттік тілді толық меңгеру мәселесін көтере аламыз, – деді Нұрсұлтан Назарбаев.

	Сонымен қатар Қазақстан Президенті болашақта мемлекеттік тілді бүгінде мектепте оқып жатқан балалар еркін меңгеретінін айтты.

	– Келесі буын өсіп-жетілген кезде, 2020-2025 жылдарға қарай олар университеттерде мемлекеттік тілде оқитын болады, мемлекеттік қызметке келеді, сонда біз олардан мемлекеттік тілді талап ете аламыз. Бұл орайда  өз тілін жоғалтып алуға аз қалған қазақ халқының қазір оны қалпына келтіруді қалайтын ұмтылысы мен арман-тілегін дұрыс түсіну керек. Мұндай көптілділік бүкіл посткеңестік кеңістікте тек Қазақстанда сақталып қалғанын да айта кеткен жөн. Украина да, Кавказ республикалары да, Орта Азиядағы көршілеріміз де тек өздерінің мемлекеттік тілінде сөйлеседі. Біздің ұстанымымыз дұрыс, өйткені тілді білмейтіндер кінәлі емес – уақыт сондай болды. Ересек адам бір күнде басқа тілде бірден сөйлеп кете алмайды. Біз бұған түсіністікпен қарауға тиіспіз. Біз жұмысқа алғанда болсын, қызмет көрсетуде болсын, оқу орындарында болсын – елімізде ешкімді тілдік тұрғыдан кемсітпейміз. Бұл бағытта еліміздің тыныштығы мен тұрақтылығын қамтамасыз ете отырып, Қазақстан халқы Ассамблеясы жұмыс жүргізуде, – деп атап өтті Нұрсұлтан Назарбаев.

	Соңында Қазақстан Президенті кеңеске қатысушыларға табысты және қызықты жұмыс, сондай-ақ сәттілік пен денсаулық тіледі.

	***

	Өз сөздерінде «А» корпусына кірген мемлекеттік қызметшілер – Әділет министрлігінің жауапты хатшысы М. Бекетаев, Ақмола облысы әкімі аппаратының басшысы Б. Есімова, Батыс Қазақстан облысының Қаратөбе ауданының әкімі А. Шахаров және Қарағанды облысы Шахтинск қаласының әкімі А. Аглиулин, Солтүстік Қазақстан облысы әкімі аппаратының басшысы В. Дудов, Ауыл шаруашылығы министрлігінің жауапты хатшысы А. Евниев Мемлекет басшысының сенімі үшін алғыс айтып, бар күш-жігерлерін Қазақстанның дамуына жұмсайтындықтарын мәлімдеді.

	Кәсіби басқарушылардың жаңа сыныбы биыл Мемлекет басшысының тапсырмасы бойынша құрылды. Бүгінде Президент жанындағы Кадр саясаты жөніндегі ұлттық комиссияның іріктеуінен өткен резервтегі 940 адамнан 520 адам қызметке тағайындалды.




/// 
Ұлттық мерекеге байланысты Мемлекет басшысының атына шетел үкіметтері мен мемлекеттері басшыларынан құттықтаулар келіп түсті.
Ресей Федерациясының Президенті В.Путин Қазақстан  әртараптандырылған қуатты экономикасы бар, демократиялы, көпэтносты ел ретінде табысты дамып келе жатқанын, халықаралық аренада лайықты беделге ие екенін, сондай-ақ халықаралық күн тәртібіндегі өзекті мәселелерді шешу ісіне маңызды үлес қосып отырғанын атап өтті.
«Қазақстан мен Ресейдің көпғасырлық дәстүрлі достық пен тату көршілікке негізделген байланыстарының деңгейі жоғары екенін қанағаттанушылықпен атап өтемін. Еуразиялық экономикалық одақтың қарқын алып келе жатқан қызметі өзара тиімді ынтымақтастық үшін түрлі салаларда жаңа перспективаларға жол ашады», – деді В.Путин.
Сондай-ақ Ресей Президенті Қазақстан мен Ресейдің арасындағы стратегиялық серіктестік және одақтастық қатынастар екі ел мүддесі үшін Еуразия кеңістігіндегі тұрақтылық пен қауіпсіздікті қамтамасыз ету бағытында одан әрі нығая беретініне сенім білдірген.
АҚШ Президенті Б.Обама өз құттықтауында Қазақстанның Еуразия жүрегіндегі заманауи ел бола отырып, жаппай қырып-жою қаруын таратпау ісін ілгерілетуден бастап, зорлық-зомбылық сипатындағы экстремизмге қарсы іс-қимыл жасауға дейінгі жаһандық сын-қатерлерге қарсы тұруда маңызды рөл атқаратынын айтқан.
«Құрама Штаттар өркендеу және демократия жолымен жүріп келе жатқан Қазақстанның серіктесі болып табылатынын мақтан тұтады. Біз алдағы жылдарда да Тәуелсіздік күні мерекесін сіздермен бірге қуанышпен атап өтетін боламыз», – делінген хатта.
Рим Папасы Франциск Нұрсұлтан Назарбаевқа және бүкіл Қазақстан халқына бақыт пен игілік тілей отырып, Жаратушыдан елімізге жақсылық сұрайтынын атап өткен.
Тәуелсіздік күніне байланысты игі тілектер Ұлыбритания патшайымы II Елизаветадан, Жапония императоры Акихитодан, Сауд Арабиясының королі Салман бен Әбдел Әзиз Әл Саудтан, Нидерланд королі Виллем-Александрдан, Швеция королі Карл XVI Густавтан және Бельгия королі Филипптен келді. Олар да өз құттықтауларында Қазақстан халқының одан әрі дамып, өркендеуіне тілектестік білдірген.
Француз Республикасының Президенті Ф.Олланд Нұрсұлтан Назарбаевтың биылғы қарашада Парижге жасаған сапары екіжақты қарым-қатынастың, әсіресе саяси диалог пен білім беру мекемелері арасындағы ынтымақтастықтың сапасы жоғары екенінің тағы бір айғағы болғанына назар аударды.
Франция көшбасшысы стратегиялық серіктестікке, экономикалық қарым-қатынастарға, соның ішінде энергетика, аэронавтика және көлік сияқты перспективалы салаларға серпін беру үшін ынтымақтастықты үдетудің және әртараптандырудың маңыздылығын атап өткен.
Ф.Олланд заманауи, өркендеуші және әлемге ашық мемлекет құру ісінде Қазақстан Францияның қолдауына сенім арта алатынын айтқан.
Германия Федеративтік Республикасының Президенті Й.Гаук Қазақстанның тәуелсіздігін алған сәттен бастап елеулі даму жолынан өткенін, осы кезеңде екі елдің қарым-қатынасының аясы тұрақты түрде кеңейтіп келе жатқанын атап өткен.
Италия Республикасының Президенті С.Маттарелла екі ел арасындағы өзара тиімді байланыстарды, соның ішінде Қазақстан мен Еуропалық одақтың қарым-қатынасын саяси және экономикалық салаларда одан әрі нығайту үшін жаңа мүмкіндіктер жасалуына тілектестік білдірді.
Австрия Республикасының Федералдық Президенті Х.Фишер бейбітсүйгіш сыртқы саясатын белсенді әрі сындарлы түрде жүргізіп келе жатқан Қазақстан Австрия мен Еуропа үшін Орталық Азиядағы маңызды серіктес болып саналатынын айтты. Бұл екіжақты байланыстармен қатар Еуропалық одақ пен Қазақстан арасындағы қарым-қатынастардан да көрініп отыр.
Соңында Х.Фишер Нұрсұлтан Назарбаевқа бақ-береке және Қазақстан халқына жарқын болашақ тіледі.
Чех Республикасының Президенті М.Земан екі ел арасындағы дәстүрлі достық қарым-қатынастар өзара мүдделілік байқалатын барлық салада тереңдей беретініне сенім білдірді. Ол сондай-ақ Қазақстанға былтырғы сапары кезінде өзіне көрсетілген ілтипат пен құрмет үшін алғыс айтты.
Венгрия Президенті Я.Адер Қазақстан Тәуелсіздігін алған сәттен бастап әлеуметтік-экономикалық даму жолында тамаша нәтижелерге жеткенін және халықаралық аренада құрмет-беделге ие болғанын айтты.
«Екі елдің қарым-қатынасы соңғы жылдары стратегиялық деңгейге көтерілгені қуантады. Ортақ тарихи және мәдени тамырларымыз байланыстарды одан әрі дамыту үшін қолайлы жағдай туғызады», – делінген құттықтауда.
Үндістан Республикасының Президенті П.Мукерджи Қазақстан Нұрсұлтан Назарбаевтың басшылығымен барлық салада айтарлықтай табысқа жеткенін айтқан.  
«Екі елдің арасындағы қарым-қатынастар стратегиялық серіктестік аясында тұрақты дамып келеді. Үндістан премьер-министрінің Қазақстанға биылғы шілдедегі сапары ынтымақтастықты одан әрі нығайту үшін жаңа мүмкіндіктер жасауға ықпал етті. Достық қатынастар болашақта жаңа биіктерге жететініне және екі ел халықтарының әрі қарай дамуы мен гүлденуіне септігін тигізетініне сенімдімін», – делінген құттықтауда.
Корея Республикасының Президенті Пак Кын Хе екі елдің стратегиялық серіктестігі барлық салада, соның ішінде саясат, экономика, мәдениет салаларында ұдайы дамып келе жатқанын, бұл халықтар арасындағы өзара түсіністік пен достықты нығайтатынын атап өтті.
Сингапур Республикасының Президенті Тони Тан Кенг Ям Қазақстан халқы Нұрсұлтан Назарбаевтың басшылығымен бейбітшілік, прогресс және тұрақтылық жағдайында өмір сүріп жатқанын айтқан.
«Қазақстан болашақта да өркендеуі мен дамуын жалғастыратынына сенімдімін. Қазақстан мен Сингапур арасында жақсы достық қарым-қатынастар орныққан. Сіздің қолдауыңызбен екіжақты қарым-қатынастар бұдан әрі де нығайып, дами береді деп үміттенемін», – делінген құттықтауда.
 Беларусь Республикасының Президенті А.Лукашенко Қазақстан мемлекеттілікті нығайту, қоғамдық келісімді қамтамасыз ету, тиімді экономика құру, халықаралық беделді күшейту жөніндегі жетістіктерін  лайықты мақтан ете алатынына назар аударған.
«Өзара ұдайы қолдаумен және бірлескен жұмыстың жоғары нәтижесімен ерекшеленетін Қазақстан мен Беларусь арасындағы стратегиялық одақтастық қарым-қатынастар халықтарымыздың игілігі үшін бұдан әрі де тереңдей беретініне сенімдімін», – делінген құттықтауда.
Ол сондай-ақ Нұрсұлтан Назарбаевқа мықты денсаулық, бақыт және жауапты мемлекеттік лауазымында табыс, ал достас Қазақстан халқына бейбітшілік, игілік және құт-береке тіледі.
Қырғыз Республикасының Президенті А.Атамбаев тәуелсіздік жылдары айтарлықтай табысқа қол жеткізген Қазақстан өзінің халықаралық аренадағы беделін арттыра отырып, қарқынды дамып келе жатқанын айтқан.
«Елдеріміздің арасындағы одақтастық қарым-қатынастар мен стратегиялық серіктестік бұдан әрі де жүйелі түрде нығая беретініне сенімдімін», – деді А.Атамбаев.
Өзбекстан Президенті И.Кәрімов екі ел арасындағы уақыт сынынан өткен, дәстүрлі тату көршілестік, берік және санғасырлық достық, өзара сыйластық қағидаттарына негізделген көпжоспарлы қарым-қатынастар Қазақстан мен Өзбекстан халықтарының мүддесі жолында, өңірдегі бейбітшілік пен тұрақтылықты сақтау үшін алдағы кезеңде де тереңдей түсетініне сенім білдірген.
Украина Президенті П.Порошенко Қазақстандағы тиімді өзгерістер мен құрылымдық реформаларды жүзеге асыруда елеулі нәтижелерге қол жеткізілуі мемлекеттің халықаралық аренадағы беделінің жүйелі түрде нығаюына септігін тигізіп келе жатқанын айтқан.
«Елдеріміз арасындағы дәстүрлі достық қарым-қатынас пен өзара түсіністіктің қол жеткізілген деңгейі – Қазақстан мен Украина халықтарының игілігі жолындағы екіжақты ынтымақтастықты тереңдету үшін қажетті берік негіз», – делінген құттықтауда.
Ол мемлекетаралық диалогты одан әрі өрбітуге, ортақ мүддені білдіретін салалардағы қарым-қатынас қарқынын үдетуге бағытталған бірлескен күш-жігер Қазақстан-Украина серіктестігін жаңа сапалы деңгейге көтеруге септігін тигізетініне сенім білдіреді.
Әзербайжан Республикасының Президенті И.Әлиев екі елдің тамыры тереңде жатқан байланыстары жан-жақты әрі қарқынды даму жолында жалғасуда екенін атап өткен.
«Елдеріміздің ұдайы аясы кеңейіп келе жатқан саяси, экономикалық және мәдени қарым-қатынастары стратегиялық серіктестік деңгейіне жетті. Халықтарымыздың өзара сенімі мен қолдауына, ортақ рухани құндылықтары мен дәстүрлеріне негізделген мемлекетаралық байланыстарымыз алдағы уақытта да дамып, нығая беретініне сенімдімін», – деді И.Әлиев.
Түрікменстан Президенті Г.Бердімұхамедов Қазақстанның тәуелсіздік жылдары саяси, экономикалық және әлеуметтік салаларда қол жеткізген табыстарын, сондай-ақ елдеріміздің арасында стратегиялық серіктестік рухында қалыптасқан жан-жақты қарым-қатынастардың жоғары деңгейін атап өткен. Ол Қазақстан мен Түрікменстанның екі ел халқының игілігі жолында өзара тиімді ынтымақтастықты одан әрі дамытып, нығайтуы үшін берік негіз бар екеніне сенім білдіреді.
Тәжікстан Республикасының Президенті Э.Рахмон соңғы жылдары қол жеткізілген Қазақстан-Тәжікстан серіктестігінің деңгейіне жоғары баға бере келіп, теңқұқықтылық, өзара сыйластық және ортақ мүдденің ескерілуі қағидаттарына негізделген екі ел арасындағы өзара тиімді ынтымақтастықты барынша арттыруға және оның аясын кеңейту үшін қажетті барлық күш-жігерді жұмсау жөніндегі шешімнің нақты екені жөнінде мәлімдейді.
 «Біз Сіздің Тәжікстанға таяудағы ресми сапарыңыз барысында қол жеткізілген уағдаластықтарды бірлесіп жүзеге асырып, екі елдің өзара іс-қимылының жолымен одан әрі ілгерілей алатынымызға сенімдімін», – делінген хатта.
Екіжақты қарым-қатынасты одан әрі нығайтуға әзір екендіктеріне сендірген және игілік пен бақ-береке тілеген құттықтауларын Грек Республикасының президенті П.Павлопулос, Словак Республикасының президенті А.Киска, Оңтүстік Африка Республикасының президенті Д.Зума, Ирак Республикасының президенті Ф.Масум, Эфиопия Федеративтік Демократиялық Республикасының президенті М.Тешоме, сондай-ақ Куба Республикасы Мемлекеттік Кеңесінің және Министрлер кеңесінің төрағасы Р.Кастро, Ливан Республикасының премьер-министрі Т.Салям жолдады.
///Мемлекет басшысы «Қазақстан» павильоны құрылысының барысымен, сондай-ақ Конгресс-орталық ғимаратымен танысты.
Нұрсұлтан Назарбаев көрмені отандық және шетелдік ғылым үшін  қызығушылық тудыратын сапалы инновациялық әзірлемелер арқылы толықтырудың маңыздылығын атап өтті.
***
Ұлттық павильон орналасқан шар тәріздес ғимараттың тақырыптық тұжырымдамасы «Болашақ энергиясының мұражайы» ретінде көрініс тапқан. Ғимараттың 7 қабатында энергияның негізгі түрлерін таныстыру жоспарлануда.
Конгресс-орталық халықаралық конгрестер, конференциялар, симпозиумдар, концерттер және басқа да іс-шаралар өтетін көпфункциялы мәдени-сауықтыру нысаны болмақ.


/// 
Мемлекеттік хатшы Елбасының бастамасымен ұйымдастырылып келе жатқан «Мерейлі отбасы» ұлттық байқауы қоғамдағы неке және отбасы институтын нығайту, рухани-адамгершілік тәрбие беру мәселелеріне мемлекеттің мүдделігі арта түскенінің жарқын көрінісі екенін атап өтті. Бұл ретте  байқаудың сапалы, жоғары ұйымдастырушылық деңгейде өтуі үшін орталық және жергілікті органдардың іс-қимылын өзара үйлестіру, байқауды ақпараттық тұрғыдан кең ауқымда жариялап-көрсету қажет.
Бүгінде «Мерейлі отбасы» ұлттық байқауының республикалық кезеңін дайындау және ақпараттық жариялап-көрсету бағытындағы іс-шаралар жоспары бекітілген.
Өңірлердегі байқау қорытындылары 2015 жылы «Мерейлі отбасы» ұлттық байқауына қатысушы отбасылар саны 1,7 есе көбейгенін көрсетті. Қатысушылардың жалпы санының 77%-дан астамы (1767) – ауылдық жерлерде тұратын отбасылар (2014 жылы 16% болған). Өткен жылмен салыстырғанда, көпбалалы отбасылар екі есе, жас отбасылар бір жарым есе көп қатысты.
Еңбектегі 319 отбасылық әулет, 19 этнос жұртшылыққа кеңінен көрсетілді. Бұл отбасылар қастерлейтін басты құндылықтар – патриоттық сезім, үлкенге құрмет, рухани-адамгершілік қасиеттер және оларды ұрпақтан ұрпаққа жеткізу. Отбасылардың әр өкілі – еңбек адамы, ауылдың немесе қаланың қарапайым еңбеккері.
Соңында Г.Әбдіқалықова «Мерейлі отбасы» лауреаты атағы үшін смс-хабарлама мен Интернет арқылы дауыс берудің барлық ұйымдастырушылық мәселелерін сапалы жүзеге асыру қажеттігін атап өтті, сондай-ақ тиісті мемлекеттік органдарға бірқатар нақты тапсырма берді.
///Мемлекет басшысы Қасым-Жомарт Тоқаев аса көрнекті ақын, Қазақстанның еңбек сіңірген қайраткері Шөмішбай Нағашыбайұлы Сариевтің дүниеден өтуіне байланысты оның отбасы мен жақын туыстарына көңіл айтып, жеделхат жолдады.
«Шөмішбай Нағашыбайұлы қазақ поэзиясының көшін алға бастаған қаламгердің бірі болды. Өрелі өлеңдері мен поэмалары оқырмандар тарапынан жоғары бағасын алды. Ұзақ жылғы шығармашылық жолда жемісті еңбек етіп, халқымыздың рухани байлығын дамытуға мол үлес қосты. Марқұмның жаны жәннатта, иманы саламат болсын», – делінген жеделхатта.
 
 
///Мемлекет басшысы Баку қаласындағы өрт салдарынан көп адамның қаза болғаны туралы хабарды зор күйзеліспен қабылдады.
«Бауырлас Әзербайжан халқының қайғысына ортақтасып, қаза болғандардың туыстары мен жақындарына Қазақстан халқының және жеке өзімнің атымнан көңіл айтамын. Зардап шеккендердің тезірек сауығып кетуіне тілектеспін», – делінген жеделхатта. 
///Мемлекет басшысы отандық БАҚ өкілдеріне арналған брифинг барысында республикамыздың Еуропалық одақтағы маңызды серіктесі болып саналатын Польшамен Қазақстанның қарым-қатынасының мәні зор екеніне тоқталды.
Нұрсұлтан Назарбаев өзара іс-қимылды дамытудың елімізді қызықтыратын бірқатар бағыттарын атап көрсетті. Мәселен, соның бірі – агроөнеркәсіп кешені.
– Польша жалпы құны 25 млрд доллар болатын дайын ауыл шаруашылығы өнімдерін экспорттай отырып, жаңа технологияларды енгізу арқылы аграрлық секторда зор табыстарға жетті. Мен поляк кәсіпкерлеріне елімізге келіп, біздің фермерлермен бірге жұмыс істеу жөнінде ұсыныс жасадым, – деді Қазақстан Президенті.
Сондай-ақ Мемлекет басшысы Польшаның шағын және орта бизнесті дамытудағы  тәжірибесін зерттеу керектігіне, фармацевтика өндірісі, құрылыс саласындағы өзара іс-қимылға ден қою қажеттігіне назар аударды.
Бұдан бөлек, Нұрсұлтан Назарбаев экономикалық өзара байланысты жандандыра түсу үшін Қазақстан мен Польша арасындағы сенімді көлік жолдарын қамтамасыз етудің маңыздылығын айтып, әуе қатынасы жолдарын ашу және Польша азаматтары үшін елімізде визасыз режім енгізу тәрізді шараларға тоқталып өтті.
Соңында Қазақстан Президенті бүгін өткен бизнес-форум екі елдің экономикалық ынтымақтастығын одан әрі нығайтуға тың серпін беретінін айтты.

///Мемлекеттер басшылары әңгімелесу барысында екі жақты сауда-экономикалық және инвестициялық ынтымақтастықты одан әрі нығайтуға және кеңейтуге мүдделі екенін танытты.
Атап айтқанда, атом және баламалы энергетика саласындағы, сондай-ақ Қазақстанда мұнай мен газды қайта өңдеу жөніндегі бірлескен жобаларды іске асырудың маңыздылығына назар аударылды.
Сонымен қатар, тараптар әлемдік мұнай нарығындағы өзекті мәселелер жөнінде пікір алмасып, мұнай экспорттаушы елдер рөлінің маңызды екенін атап өтті.
Екі ел басшылары өзара сапар жасау тәжірибесін жалғастыру жөнінде уағдаласты.
Телефон арқылы сөйлесуге Сауд Арабиясы жағы бастамашы болды.
///Ресми қарсы алу рәсімінен кейін екі ел басшылары екіжақты ынтымақтастық, өңірлік және халықаралық күн тәртібіндегі бірқатар өзекті мәселелер жөнінде келіссөздер жүргізді.
Қасым-Жомарт Тоқаев қазақ-мажар стратегиялық серіктестігінің өзара сенімге негізделгенін атап өтіп, Мажарстанның Премьер-Министрі өзінің Қазақстан Президенті ретінде қабылдап отырған алғашқы еуропалық басшы екенін айтты.
– Қазақстан мен Мажарстанды ортақ құндылықтар мен тарихи тамыр біріктіретінін білесіз. Мен Сыртқы істер министрі лауазымын атқарған кезден бастап екіжақты қатынастарымыздың қалыптасуына куә болдым. Орталық Еуропа елдерінің ішінде Қазақстанның елшілігі ашылған тұңғыш ел болғаны үшін Мажарстанға ерекше ризашылығымызды білдіреміз, – деді Қазақстан Президенті.
Мемлекет басшысы Қазақстанның сыртқы саясатында Тұңғыш Президент – Елбасының стратегиялық бағдарын жалғастыра беретінін, еліміздің Мажарстанмен жан-жақты ынтымақтастықты нығайтуға бейілді екенін айтты.
Қасым-Жомарт Тоқаев Виктор Орбанды Мажарстанның Еуропалық Одаққа мүшелігіне 15 жыл және Солтүстік Атлант Шарты ұйымына кіргеніне 20 жыл толуына орай құттықтады. Қазақстан Президенті Будапешттің халықаралық аренадағы беделінің артуы және мажар экономикасының тұрақты өсуі қазіргі үкімет саясатының тиімділігін көрсететінін айтты.
Тараптар сындарлы диалог пен өзара жемісті іс-қимылдар екі ел халықтарының игілігі үшін ұзақ мерзімді негізде жалғаса беретініне сенім білдірді.
 







/// 
Құрметті отандастар!
 
Барша православ христиандарын Пасха мерекесімен құттықтаймын!
Бұл күн діндар адамдардың жүрегін мейірім мен қуанышқа бөлеп, рухани құндылықтар мен биік адамгершілік идеалдарды құрметтеуге, игі істерге үндейді.
Дәстүрлі Пасха мейрамы отбасылық қасиеттерді, қайырымдылықты, жақын жанға деген махабатты, адамдардың бір-біріне жанашырлық танытуын ұлықтайды.
Қазақстан Республикасының Тұңғыш Президенті – Елбасының кемел саясатының арқасында елімізде бейбітшілік пен келісім орнаған, сондай-ақ, барлық этностар мен конфессиялар өзара сыйластықта өмір сүруде.
Қазақстандықтар өсіп-өркендеу және даму жолында әрдайым ынтымақ пен бірлік танытып келеді.
Пасха мейрамы сіздерге бақ-береке әкеліп, игі бастамаларыңыздың жаршысы болсын!
///Жеделхатта Мемлекет басшысы Кветта қаласында болған террорлық акт салдарынан көптеген жазықсыз адамның қаза болғаны туралы суыт хабарды зор күйзеліспен қабылдағаны атап өтілген.
«Қазақстан жаһандық қауіпсіздікке қатер төндіретін халықаралық экстремизм мен терроризмнің әрекеттерін қатаң айыптайды. Әлемдік қауымдастықтың осы қауіп-қатердің таралуына қарсы күрестегі күш-жігерін толық қолдаймыз», – делінген жеделхатта.
Нұрсұлтан Назарбаев қайғыға ортақтаса отырып, Қазақстан халқының және жеке өзінің атынан қаза болғандардың отбасыларына және жақындарына, сондай-ақ барша достас Пәкістан халқына көңіл айтты.
Елбасы зардап шеккендердің тезірек сауығып кетуіне тілектестік білдірді.
///Қатар Мемлекеті, Доха қаласы
Қасым-Жомарт Тоқаев Қатар экономикалық форумы аясында Грузияның Премьер-министрі Ираклий Гарибашвилимен кездесу өткізді.
Кездесуде екіжақты ықпалдастықтың өзекті мәселелері талқыланды.
– Сіздің назарыңызды мынадай бағыттардағы ынтымақтастықты дамыту перспективаларына аударғым келеді. Атап айтқанда, өзара сауда көлемін ұлғайту. Менің ойымша, біз өнімдерді өзара жеткізуді арттыра аламыз. Қазақстанға және Орталық Азияның басқа да елдеріне тауар жеткізу жағынан Грузияның үлкен қоры бар. Осы бағытта тығыз жұмыс істеуге дайынбыз, – деді Қасым-Жомарт Тоқаев.    
Мемлекет басшысы көлік-логистика саласында, атап айтқанда Қазақстанның Ақтау және Құрық айлақтарының, сондай-ақ Батуми теңіз айлағының әлеуетін пайдалана отырып, екі ел арасындағы жүк тасымалын бірлесіп жүзеге асырудың маңызды екенін атап өтті.
Өз кезегінде Ираклий Гарибашвили Дохада кездесуге уақыт бөлгені үшін Қасым-Жомарт Тоқаевқа алғыс білдіріп, Грузияның Қазақстанмен арадағы көпжақты әрі өзара тиімді ынтымақтастықты одан әрі дамытуға әзір екенін растады. Грузияның Премьер-министрі келесі айдың аяғында Қазақстанға келуді жоспарлап отыр.
///
	

	Қазақстан Президентіне Словакия Республикасының Төтенше және өкілетті елшісі Петер Юза, Грузияның Төтенше және өкілетті елшісі Зураб Патарадзе, Моңғолияның Төтенше және өкілетті елшісі Жагир Сухуээ, Қытай Халық Республикасының Төтенше және өкілетті елшісі Лэ Юйчэн, Финляндия Республикасының Төтенше және өкілетті елшісі Илкка Унто Калерво Райсанен сенім грамоталарын тапсырды.

	Мемлекет басшысы елшілерді Қазақстан Республикасындағы дипломатиялық миссияларының басталуымен құттықтап, олардың қызметтері сенім мен өзара түсіністікті нығайтуға, екіжақты ынтымақтастық әлеуетін барынша арттыруға бағытталатынына сенім білдірді.

	– Біздің еліміз бүгінде тәуелсіз дамуының маңызды және жауапты кезеңін бастан өткеруде. Өткен жылғы желтоқсанда Қазақстанның 2050 жылға дейінгі даму Стратегиясы қабылданды, – деді Нұрсұлтан Назарбаев.

	Қазақстан Президенті халықаралық маңызы бар бірқатар жобалар іске асырылып жатқанын айтты.

	– Қазақстанның және оның түрлі құрлықтағы серіктестерінің бірлесе күш салуымен еліміздегі ірі Қашаған мұнай-газ кен орнының өндірістік нысандары іске қосылды. «Қорғас – Жетіген» теміржол құрылысы аяқталды. Еліміздің Ресеймен және Беларусьпен бірге Кеден одағына және Бірыңғай экономикалық кеңістікке мүше болуының арқасында Қазақстан нарығының мүмкіндіктері арта түсуде, – деді Мемлекет басшысы.

	Нұрсұлтан Назарбаев жаңартылған және баламалы энергия көздерін дамыту үшін Қазақстанға озық технологиялардың тартылуын жаңа экономикалық басымдық ретінде атап өтті.

	– Қазақстанның «жасыл экономикаға» өтуінің жаңа тұжырымдамасы бекітілді. Астанада «Болашақтың энергиясы» тақырыбында ЭКСПО-2017 халықаралық мамандандырылған көрмесі өтетін болады, – деді Қазақстан Президенті.

	Мемлекет басшысы Қазақстанда жүргізілген ауқымды жаңғыртулар экономикалық қана емес, саяси өлшемдерді де қамтитынына тоқталды.

	Қазақстан Президенті еліміздің өңірлік және жалпыәлемдік өзекті проблемаларды шешуге белсене қатысатынын атап өтті.

	– Оған біздің Еуропадағы қауіпсіздік және ынтымақтастық ұйымына (ЕҚЫҰ), Ислам ынтымақтастық ұйымына (ИЫҰ), Еуразия экономикалық қоғамдастығына (ЕурАзЭҚ), Шанхай ынтымақтастық ұйымына (ШЫҰ), Ұжымдық қауіпсіздік шарты ұйымына (ҰҚШҰ) және Түркі кеңесіне табысты төрағалық еткеніміз дәлел. Біздің еліміз Ауғанстанды қалпына келтіру ісінде әлемдік қоғамдастыққа көмек көрсетіп келеді және Иранның ядролық проблемасын реттеуге үлес қосуда. Қазақстан алда да халықаралық прогрессивтік бастамаларды қолдап, жаһандық және өңірлік қауіпсіздікке өз үлесін қоса беретін болады, – деді Мемлекет басшысы.

	Нұрсұлтан Назарбаев Қытаймен ынтымақтастық біздің еліміздің сыртқы саясаттағы басым бағыттарының бірі болып саналатынын атап өтті.

	– Біз бүгін стратегиялық серіктестік рухындағы екіжақты өзара іс-қимыл қарқыны ұдайы артып келе жатқанын көріп отырмыз. Ол ҚХР Төрағасы Си Цзиньпиннің Қазақстанға алдағы алғашқы мемлекеттік сапарының нәтижесінде жаңаша дамитынына сенемін. Елші мырза біздің халықтарымыз арасындағы сенім мен өзара түсіністікті одан әрі нығайту үшін өзінің күш-жігерін салады деп ойлаймын, – деді Қазақстан Президенті.

	Мемлекет басшысы Қазақстан Моңғолиямен өзара іс-қимылды жан-жақты дамытуға жете мән беретінін атап өтті.

	– Бізде саяси диалог орныққан, ведомствоаралық байланыс пен парламенттік ынтымақтастық дамып келеді. Үкіметаралық деңгейдегі іскерлік байланыстарды жандандыруға күш салу керек. Бұл ретте мәдени-гуманитарлық ынтымақтастыққа зор мән беріледі. Моңғолияда шілдеде өткен Президент сайлауының нәтижелері Қазақстан-Моңғолия екіжақты қарым-қатынастарын ілгерілету бағытын жалғастыруға мүмкіндік беретініне сенемін, – деді Нұрсұлтан Назарбаев.

	Қазақстан Президенті біздің еліміз Грузиямен екіжақты қарым-қатынастарды дамытуға және нығайтуға мүдделі екенін мәлім етті.

	– Оның маңызды сауда және саяси серіктес ретіндегі мәртебесін сақтау ниетін көздейміз. Бүгінде екіжақты ынтымақтастықтың күн тәртібінде транзит-көлік әлеуетін дамыту, кең ауқымды шарттық-құқықтық база құру, сауда-экономикалық және мәдени-гуманитарлық байланыстар аясын ұлғайту мәселелері тұр, – деді Мемлекет басшысы.

	Нұрсұлтан Назарбаев Финляндия біздің еліміздің Еуропа Одағындағы перспективалық серіктесі ретінде қарастырылатынын атап көрсетті.

	– Біз Хельсинкимен тұрақты және сенімді диалог орнатып келеміз. Финляндия Президенті Саули Ниинистёнің Қазақстанға биылғы сәуір айындағы мемлекеттік сапары жан-жақты диалогты тереңдету мақсатын көздейтінімізді көрсетті. Финляндия компаниялары инновацияны дамытуға және жоғары технологияны енгізуге байланысты жобаларға белсене қатысуға мүдделі болып отыр, – деді Қазақстан Президенті.

	Мемлекет басшысы біздің еліміз Словакия Республикасымен өзара тиімді ынтымақтастықты жаңа сапалы деңгейге көтеруге мүдделі екенін атап өтті.

	– Бұл үшін бізде барлық қажетті мүмкіндік бар. Машина жасау, энергетика, көлік және коммуникациялық инфрақұрылымдар, құрылыс, металлургия, химия өнеркәсібі салаларындағы бірлескен жобаларды іске асыру үшін әлеуетіміз жеткілікті. Словакиямен серіктестік қарым-қатынасымыз одан әрі дами түседі деп үміттенеміз, – деді Нұрсұлтан Назарбаев.

	Қазақстан Президенті елшілердің миссиялары маңызды және жауапты екенін атап өтіп, қонақжай Қазақстан жерінде жемісті жұмыс тіледі.

	– Сіздердің қызметтеріңіз мемлекеттің жан-жақты қолдау көрсетуімен жүзеге асатын болады. Біз Қазақстанның сіздердің елдеріңізбен сенім, өзара түсіністік, тең құқылық пен достық негізіндегі қарым-қатынастарын нығайта беретін боламыз, – деді Нұрсұлтан Назарбаев.

	Бұқаралақ ақпарат құралдарына арналған брифинг барысында Словакия Республикасының Төтенше және өкілетті елшісі Петер Юза екіжақты қарым-қатынастарды сауда-экономикалық өзара іс-қимыл аясын ұлғайтуға бағдар ете отырып жаңа деңгейге шығару күтілетінін атап өтті.

	– Егер бұдан 10 жыл бұрын елдеріміз арасындағы тауар айналымының деңгейі шамамен 35 млн. еуроны құраған болса, ал өткен жылы 80 млн. еуроға жақындады. Екі ел арасында экономикалық ынтымақтастық жөнінде үкіметаралық комиссия құрылған, бұл біздің қарым-қатынасымызды одан әрі дамытуға қуатты серпін береді, – деді П.Юза.

	Грузия елшісі Зураб Патарадзе өзі үшін Қазақстан сияқты достас және бауырлас елде жұмыс істеу зор құрмет екеніне тоқталды.

	– Біздің елдеріміз арасындағы екіжақты қарым-қатынастар қарқынды дамуда, бұл әсіресе экономикалық ынтымақтастыққа да қатысты. Грузияда бірқатар бірлескен жобалармен жұмыс істеп жатқан Қазақстан компаниялары саны жағынан көп. Екіжақты ынтымақтастықты дамыту үшін бізде зор әлеует бар, – деді З.Патарадзе.

	Моңғолия елшісі бүгін өзінің бауырлас халықтардың игілігі мен мүддесі жолында екіжақты қарым-қатынастарды орнатуға ресми кіріскенін айтты.

	– Біз Қазақстанмен мұнай өңдеу индустриясы, әуе және автожол көлігі, ауыл шаруашылығы тәрізді салаларда ынтымақтастық орнатуға мүдделіміз. Біздің халықтарымызды ежелгі тарихи қарым-қатынасымыз байланыстырады, сондай-ақ екі ел арасында көптеген қызмет бағыттары бойынша ықпалдасуымызға мүмкіндік беретін табиғи-климаттық жағдайларымыздың көптеген ортақтығы бар, – деді Ж.Сухуээ.

	Қытай Халық Республикасының елшісі ҚХР Төрағасы Си Цзиньпиньнің атынан Қазақстан Президентіне деген ыстық ықыласы мен ізгі тілектерін жеткізіп отырғанын атап өтті.

	– Мен Ұлт Көшбасшысының басшылығымен сіздің ел халқы қол жеткізген жетістіктерге сүйсінемін. Қытай достас көрші ретінде Қазақстанның табыстарына өте қуанышты. Біздің қарым-қатынастарымыз 20 жыл ішінде орнықты және тұрақты түрде, екі ел халқына зор пайдасын тигізе отырып, дамып келеді. Сонымен қатар, таяу күндері ҚХР Төрағасы Қазақстанға алғашқы мемлекеттік сапарымен келеді. Бұл біздің қарым-қатынастарымызды нығайтуға қуатты серпін беретін өте маңызды оқиға болмақ. Өз кезегінде мен стратегиялық және жан-жақты серіктестікті одан әрі нығайту үшін қолымнан келетіннің бәрін жасайтын боламын, – деді Л.Юйчэн.      

	Финляндия елшісі Илкка Райсанен Финляндия Президенті С.Ниинистёнің Қазақстанға сапары кезінде қол жеткізілген уағдаластықтарды іске асыру үлкен міндеті болып табылатынын атап өтті.

	– Бүгінде Қазақстан – әлемдегі экономикалық өсімі жағынан ең қарқынды елдердің бірі. Астананы ЭКСПО-2017 халықаралық көрмесін өткізетін болғанымен құттықтағым келеді. «Болашақтық энергиясы» тақырыбы бүкіл әлемде өте өзекті. Қазақстан «жасыл экономика» саласындағы ізашар ретінде көшбасшылық рөл атқаратын болады. Біздің елдеріміз арасындағы екіжақты қарым-қатынастар дұрыс бағыттармен жылжи отырып дамып келеді. Менің міндетім – осы процесті қамтамасыз ету, – деді И.Райсанен.

	 

	                   

	 
///Қарсы алу рәсімі аяқталған соң Нұрсұлтан Назарбаев Ақ үйдің Құрметті қонақтар кітабына қолтаңба қалдырды.
Қазақстан мен АҚШ Президенттері келіссөз жүргізіп, екіжақты қарым-қатынастың және халықаралық күн тәртібінің мейлінше өзекті мәселелерін талқылады.
Дональд Трамп ресми сапармен келгені үшін Нұрсұлтан Назарбаевқа ризашылығын білдіріп, Қазақстан мен АҚШ арасында қалыптасқан қатынастарға жоғары баға берді.   
– Сіздің осында келгеніңізге қуаныштымын. Барша жұрт Сізге зор құрметпен қарайды. Екі ел арасында мықты қарым-қатынас жолға қойылған. Қазір Қазақстанның жағдайы өте жақсы. Біз үшін Сізді қабылдау – зор мәртебе. Сіз еліңіз үшін шынында да іргелі істер атқардыңыз, – деді АҚШ Президенті.
Нұрсұлтан Назарбаев ресми сапармен келуге шақырғаны үшін Д.Трампқа алғыс айтып, оны АҚШ Президенті лауазымына сайлануының бір жылдығымен құттықтады.  
– Сізді президенттік қызметіңіздің бір жылдығымен және экономикадағы зор жетістіктеріңізбен құттықтаймын. Қазақстанның тәуелсіздігі мен аумақтық тұтастығына АҚШ-тың саяси қолдау көрсетуін біздің ел жоғары бағалайды. 26 жыл бойы Қазақстан АҚШ-пен достық қарым-қатынасты берік ұстанып келеді. Бүгінгі сапар сол серіктестіктің дәлелі болып саналады, – деді Мемлекет басшысы.
Соңында Нұрсұлтан Назарбаев екіжақты саяси және экономикалық ынтымақтастықтың одан әрі тереңдей түсетініне сенім білдірді.   








///Қасым-Жомарт Тоқаев Қарағанды облысында қаза болған жұмысшылардың жақындары мен туыстарына көңіл айту жеделхатын жолдады.
– «АрселорМиттал Теміртау» акционерлік қоғамының цехында болған апат салдарынан қазаға ұшыраған жұмысшылардың отбасылары мен туған-туыстарының қайғысына ортақтасып, көңіл айтамын. Зардап шеккен азаматтардың тезірек сауығып кетуін тілеймін. Үкіметке және Қарағанды облысының әкіміне қайғылы оқиғаның себептері  мен мән-жайын анықтау үшін шұғыл шаралар қабылдауды және қаза тапқандар мен зардап шеккендердің отбасыларына көмек көрсетуді тапсырдым, – деп жазылған Мемлекет басшысының жеделхатында.
///
	

	Қазақстан Президенті «Caspian Foods» ЖШС жаңа кәсіпорнының қызметімен, сондай-ақ өңірде жүзім шаруашылығы мен шарап жасау ісін дамытудың келешегімен танысты.

	Мемлекет басшысы бұдан бірнеше жыл бұрын Францияның жүзім шығаратын зауытын аралау кезінде Қазақстанда таңдаулы шарап шығару ісін дамытуда осы тәжірибені пайдалану жөнінде міндет жүктегенін атап өтті.

	– Мен бос жатқан жерлерді игеріп, жүзімдіктер отырғызу туралы тапсырма бердім. Биыл олар алғашқы өнімін беруде. Бұл жерде жиын-терін комбайнмен жүзеге асырылады, сондықтан қол еңбегін пайдаланудың қажеті жоқ. Жобалық қуаты жылына 2 млн. литр деңгейінде зауыт салынды. Оның базасында бүгінде үздік еуропалық стандарттарға сай келетін шарап өндіруіміз мүмкін. Бұл кәсіпорын Қазақстанның барлық шарап өндірушілері үшін үлгі болмақ, – деді Қазақстан Президенті.   

	Нұрсұлтан Назарбаев елдің оңтүстігінде жаңа сала – қазіргі заманғы жоғары сапалы шарап өндірісі құрылып жатқанын айтты.

	– Бүгінде біз алға қойған басым міндеттердің бірі – әр өңірдің әлеуетін ашу. Астық егумен солтүстік өңірлер айналысады, олар соған маманданған, қандай жағдайда болмасын сапалы егін болады. Шығыста алтын мен күміс, орталықта мыс, батыста мұнай өндіріледі. Оңтүстік облыстар бүкіл елді көкөніспен қамтамасыз етіп, өнімдерін шетелге де экспорттайды. Бұған қоса, оңтүстік өңірде жүзім шаруашылығы дамып жатқандықтан, біз енді шарап өнімдерін шығарумен де барынша белсене айналыса аламыз, – деді Мемлекет басшысы.

	Кәсіпорынның жалпы аумағы – 600 гектар, соның ішінде 320 гектарын жүзімдік алып жатыр, ал шарап зауытының аумағы – 8000 шаршы метр. Зауытта ақ және қызыл түсті шараптарды ашыту және сақтауға арналған 172 ыдыс, құю цехы, еменнен жасалған бөшкелерде шарап сақтайтын жертөлелер, сондай-ақ шарап өнімдерінің сапасына үздіксіз бақылауды жүзеге асыратын зертхана бар.

	Зауыттың қуаты маусымына – 3000 тонна, оның базалық сиымдылығы бір мезгілде 3000 000 литр шарап өнімдерін сақтауға мүмкіндік береді.

	Көшеттер Францияның Бордо провинциясынан әкелінеді. Кәсіпорынның алқабында Каберне Совиньон (Cabernet Sauvignon), Шардоне (Chardonnay), Мускат Оттонель (Muscat Ottonel), Вионье (Viognier) және басқа да шарап сорттары өсіріледі.

	 
///Кездесу барысында екіжақты ынтымақтастықтың саяси диалогты және мәдени алмасуды нығайту, көлік, туризм және инфрақұрылым құрылысы саласындағы байланыстарды дамытуды қамтитын негізгі бағыттары талқыланды.
Сондай-ақ, тараптар халықаралық күн тәртібінің өзекті мәселелері жөнінде пікір алмасты.
Нұрсұлтан Назарбаев пен Александр Вучич Қазақстан мен Сербияның өзара іс-қимылын одан әрі нығайту және кеңейту үшін зор әлеуеттің бар екенін атап өтті.

///Кездесу барысында Мемлекет басшысына Батыс Қазақстан облысының әлеуметтік-экономикалық дамуы жөнінде есеп берілді.
Алтай Көлгінов Қазақстан Президентіне өңірдегі негізгі экономикалық көрсеткіштердің өскені туралы, сондай-ақ мемлекеттік және салалық бағдарламалардың  жүзеге асырылу барысы жөнінде баяндады.
– Облыста әлеуметтік-экономикалық жағдай тұрақты. Қабылданған мемлекеттік бағдарламалар белсенді түрде іске асырылып жатыр. Соның нәтижесінде экономикада оң үрдістердің орын алғаны байқалуда, – деді Батыс Қазақстан облысының әкімі.
Сонымен қатар А.Көлгіновтің мәліметіне сәйкес, 2017 жылдың қорытындысы бойынша облыстың өнеркәсіп, қайта өңдеу секторы мен құрылыс салаларындағы көрсеткіштердің артып келе жатқаны атап өтілген. Жалпы өнім көлемі 2,2 триллион теңгеге жеткен.
Кездесу соңында Нұрсұлтан Назарбаев бірқатар нақты тапсырма берді. 
 
 

///Мемлекеттік хатшыға Филиппин Республикасының Қазақстандағы Төтенше және өкілетті елшісі міндетін қоса атқарушы Карлос Д.Соррета, Чад Республикасының Қазақстандағы Төтенше және өкілетті елшісі міндетін қоса атқарушы Мбатна Банджанг, Эквадор Республикасының Қазақстандағы Төтенше және өкілетті елшісі міндетін қоса атқарушы Хулио Прадо Эспиноза, Экваторлық Гвинея Республикасының Қазақстандағы Төтенше және өкілетті елшісі міндетін қоса атқарушы Хосе Эсоно Мича Акенг, Непал Федеративтік Демократиялық Республикасының Қазақстандағы Төтенше және өкілетті елшісі міндетін қоса атқарушы Риши Рам Гхимире, Аргентина Республикасының Қазақстандағы Төтенше және өкілетті елшісі міндетін қоса атқарушы Рикардо Эрнесто Лагорио, Мексика Құрама Штаттарының Қазақстандағы Төтенше және өкілетті елшісі міндетін қоса атқарушы Бернардо Кордова Телло, Йемен Республикасының Қазақстандағы Төтенше және өкілетті елшісі міндетін қоса атқарушы Мохаммед Мотахар Алашаби сенім грамоталарын тапсырды.
Филиппин елшісімен әңгіме барысында Гүлшара Әбдіқалықова қазіргі кезде Қазақстан терроризмнен азат әлемге қол жеткізу үшін Мінез-құлық кодексін қабылдау жөніндегі Президент бастамасын ілгерілету жұмысын жүргізіп жатқанын айтты.
Мемлекеттік хатшы Чад елшісімен кездесуде Сахель бестік тобының қызметін терроризммен күрес жүргізудің маңызды тетігі ретінде атап өтті.
– Қазақстан алдына әлемдегі озық дамыған 30 елдің қатарына қосылу міндетін қойып отыр. Біз технологияларды трансферттеу және шетелдік серіктестерімізді еліміздегі инновациялық жаңарулар ісіне тартуға мүдделіміз, – деді Г.Әбдіқалықова Эквадор елшісімен кездесуде.
Экваторлық Гвинея елшісімен кездесу барысында Гүлшара Әбдіқалықова бұл елдің БҰҰ Қауіпсіздік Кеңесінің 2018-2019 жылдардағы тұрақты емес мүшесі болып сайлануымен құттықтады. Мемлекеттік хатшы халықаралық терроризммен және зорлық-зомбылық сипатындағы экстремизммен күрес жүргізу басым бағыттың бірі екенін атап өтті.
– Ауыл шаруашылығы, химия өнеркәсібі, туризм, банк ісі, көмірсутек шикізатын өндіру және тасымалдау ынтымақтастықтың перспективалы бағыттары болып саналады, – деді Мемлекеттік хатшы Непал елшісімен әңгімелесу кезінде.
Аргентина елшісімен кездесуде Г.Әбдіқалықова Буэнос-Айрес қаласының 2023 жылы ЭКСПО көрмесін өткізу құқығын жеңіп алуымен құттықтады. Биылғы жолдауда Мемлекет басшысы Қазақстанның Төртінші өнеркәсіптік революция жағдайында одан әрі дамуы жөніндегі міндеттерді айқындап берген еді. Осы орайда Мемлекеттік хатшы инновациялар мен цифрлық технологиялар саласындағы ынтымақтастықты дамытудың келешегі зор екенін атап өтті.
– Америка елдері арасында Мексика маңызды серіктесіміздің бірі болып саналады, – деді Гүлшара Әбдіқалықова осы елдің елшісімен әңгімелесу барысында.
Мемлекеттік хатшы ЭКСПО-2017 алаңындағы «Астана» халықаралық қаржы орталығы, «Жасыл» технологияларды дамыту жөніндегі халықаралық орталық және БҰҰ қолдауымен жүзеге асырылатын инвестициялық жобалар, IT-стартаптардың халықаралық технопаркі жобалары бойынша ынтымақтасуға шақырды.
Йемен елшісімен кездесу кезінде Мемлекеттік хатшы бейбітсүйгіш мемлекет ретінде Қазақстан әскери сценарийдің өрістегенін құптамайтынын айтты. Біздің ел аумақтық тұтастықты, егемендікті және заңды түрде сайланған билікті құрметтеу қағидаттарын қолдайтынын атап өтті.
Рәсім соңында Мемлекеттік хатшы Гүлшара Әбдіқалықова елшілерді Қазақстандағы дипломатиялық қызметтерінің басталуымен құттықтап, табыс тіледі.
///Елбасы Апеннин түбегінің орталық бөлігіндегі жер сілкінісі салдарынан адамдардың қаза болғаны туралы суыт хабарды зор күйзеліспен қабылдады.
Нұрсұлтан Назарбаев қайғыға ортақтасып, қаза болғандардың отбасылары мен туған-туыстарына көңіл айтты.
Сондай-ақ, Қазақстан Президенті достас Италияға көмек көрсетуге дайын екенін жеткізіп, табиғат апатынан зардап шеккендердің тезірек сауығып кетуіне тілектестік білдірді.
///
	 

	Мемлекет басшысы Габала қаласындағы Түркітілдес мемлекеттер ынтымақтастық кеңесінің үшінші саммитіне қатысады.

	Сондай-ақ Қазақстан Президенті Әзербайжан Республикасының Президенті Ильхам Әлиевпен, Қырғыз Республикасының Президенті Алмазбек Атамбаевпен және Түркия Республикасының Президенті Абдулла Гүлмен екіжақты кездесулер өткізеді.
//////
	 

	Кездесу барысында компания қызметінің негізгі бағыттары, сондай-ақ оның Қазақстанның индустриялық-инновациялық даму бағдарламасы аясындағы жобаларды жүзеге асыруға қатысуы сөз болды.

	Мемлекет басшысы елдегі денсаулық сақтау жүйесінің одан әрі дамуын қамтамасыз ету үшін фармацевтика саласында жоғары стандарттарды сақтаудың маңыздылығын атап өтті.

	«Польфарма» - Польшаның дәрілік препараттар мен белсенді фармацевтикалық заттар шығаратын ірі өндірушісі. 7,5 мыңға жуық адам жұмыс істейтін компания 600-ге жуық атаулы өнім шығарады.

///Мемлекет басшысы кездесуде АҚШ Президенті Дональд Трамппен жүргізілген келіссөздер барысында қол жеткізілген нәтижелерге тоқталды.
Нұрсұлтан Назарбаев Қазақстан мен АҚШ-тың мұнай-газ саласындағы ынтымақтастығына оң баға беріп, Теңіз және Қашаған кен орындарында жүзеге асырылып жатқан жобалар жөнінде айтты.
Мемлекет басшысы Қазақстандағы өнімді қайта өңдеу саласында инвесторлардың күш-қуатын арттыру қажеттігіне назар аударды.
Қазақстан Президенті еліміздегі «жасыл» энергетиканы дамытуға арналған жобалардың жүзеге асырылуы туралы әңгімелеп, Р.Перриді Төмен байытылған уран банкінің ашылуы жөнінде хабардар етті.
АҚШ-тың Энергетика министрі кездесуге ризашылығын білдіріп, инвестициялық ынтымақтастықты нығайтуға септігін тигізетін негізгі факторларды атады.
Кездесу соңында тараптар мұнай-газ және энергетика салаларындағы екіжақты қатынастарды одан әрі дамыту жөнінде пікір алмасты.

///
	 

	Әңгімелесу барысында мемлекеттер басшылары интеграциялық үдерістерді дамыту жайымен бірге 24 қазанда Минскіде өтетін Жоғары Еуразиялық экономикалық кеңестің алдағы отырысының бағдарламасын  талқылады.

	Бұған қоса, Нұрсұлтан Назарбаев пен Владимир Путин екі елдің өзара іс-қимылын одан әрі нығайтудың негізгі қырлары жөнінде пікір алмасты.
///
	

	Қазақстан Президентіне Словакия Республикасының Төтенше және өкілетті елшісі Петер Юза, Грузияның Төтенше және өкілетті елшісі Зураб Патарадзе, Моңғолияның Төтенше және өкілетті елшісі Жагир Сухуээ, Қытай Халық Республикасының Төтенше және өкілетті елшісі Лэ Юйчэн, Финляндия Республикасының Төтенше және өкілетті елшісі Илкка Унто Калерво Райсанен сенім грамоталарын тапсырды.

	Мемлекет басшысы елшілерді Қазақстан Республикасындағы дипломатиялық миссияларының басталуымен құттықтап, олардың қызметтері сенім мен өзара түсіністікті нығайтуға, екіжақты ынтымақтастық әлеуетін барынша арттыруға бағытталатынына сенім білдірді.

	– Біздің еліміз бүгінде тәуелсіз дамуының маңызды және жауапты кезеңін бастан өткеруде. Өткен жылғы желтоқсанда Қазақстанның 2050 жылға дейінгі даму Стратегиясы қабылданды, – деді Нұрсұлтан Назарбаев.

	Қазақстан Президенті халықаралық маңызы бар бірқатар жобалар іске асырылып жатқанын айтты.

	– Қазақстанның және оның түрлі құрлықтағы серіктестерінің бірлесе күш салуымен еліміздегі ірі Қашаған мұнай-газ кен орнының өндірістік нысандары іске қосылды. «Қорғас – Жетіген» теміржол құрылысы аяқталды. Еліміздің Ресеймен және Беларусьпен бірге Кеден одағына және Бірыңғай экономикалық кеңістікке мүше болуының арқасында Қазақстан нарығының мүмкіндіктері арта түсуде, – деді Мемлекет басшысы.

	Нұрсұлтан Назарбаев жаңартылған және баламалы энергия көздерін дамыту үшін Қазақстанға озық технологиялардың тартылуын жаңа экономикалық басымдық ретінде атап өтті.

	– Қазақстанның «жасыл экономикаға» өтуінің жаңа тұжырымдамасы бекітілді. Астанада «Болашақтың энергиясы» тақырыбында ЭКСПО-2017 халықаралық мамандандырылған көрмесі өтетін болады, – деді Қазақстан Президенті.

	Мемлекет басшысы Қазақстанда жүргізілген ауқымды жаңғыртулар экономикалық қана емес, саяси өлшемдерді де қамтитынына тоқталды.

	Қазақстан Президенті еліміздің өңірлік және жалпыәлемдік өзекті проблемаларды шешуге белсене қатысатынын атап өтті.

	– Оған біздің Еуропадағы қауіпсіздік және ынтымақтастық ұйымына (ЕҚЫҰ), Ислам ынтымақтастық ұйымына (ИЫҰ), Еуразия экономикалық қоғамдастығына (ЕурАзЭҚ), Шанхай ынтымақтастық ұйымына (ШЫҰ), Ұжымдық қауіпсіздік шарты ұйымына (ҰҚШҰ) және Түркі кеңесіне табысты төрағалық еткеніміз дәлел. Біздің еліміз Ауғанстанды қалпына келтіру ісінде әлемдік қоғамдастыққа көмек көрсетіп келеді және Иранның ядролық проблемасын реттеуге үлес қосуда. Қазақстан алда да халықаралық прогрессивтік бастамаларды қолдап, жаһандық және өңірлік қауіпсіздікке өз үлесін қоса беретін болады, – деді Мемлекет басшысы.

	Нұрсұлтан Назарбаев Қытаймен ынтымақтастық біздің еліміздің сыртқы саясаттағы басым бағыттарының бірі болып саналатынын атап өтті.

	– Біз бүгін стратегиялық серіктестік рухындағы екіжақты өзара іс-қимыл қарқыны ұдайы артып келе жатқанын көріп отырмыз. Ол ҚХР Төрағасы Си Цзиньпиннің Қазақстанға алдағы алғашқы мемлекеттік сапарының нәтижесінде жаңаша дамитынына сенемін. Елші мырза біздің халықтарымыз арасындағы сенім мен өзара түсіністікті одан әрі нығайту үшін өзінің күш-жігерін салады деп ойлаймын, – деді Қазақстан Президенті.

	Мемлекет басшысы Қазақстан Моңғолиямен өзара іс-қимылды жан-жақты дамытуға жете мән беретінін атап өтті.

	– Бізде саяси диалог орныққан, ведомствоаралық байланыс пен парламенттік ынтымақтастық дамып келеді. Үкіметаралық деңгейдегі іскерлік байланыстарды жандандыруға күш салу керек. Бұл ретте мәдени-гуманитарлық ынтымақтастыққа зор мән беріледі. Моңғолияда шілдеде өткен Президент сайлауының нәтижелері Қазақстан-Моңғолия екіжақты қарым-қатынастарын ілгерілету бағытын жалғастыруға мүмкіндік беретініне сенемін, – деді Нұрсұлтан Назарбаев.

	Қазақстан Президенті біздің еліміз Грузиямен екіжақты қарым-қатынастарды дамытуға және нығайтуға мүдделі екенін мәлім етті.

	– Оның маңызды сауда және саяси серіктес ретіндегі мәртебесін сақтау ниетін көздейміз. Бүгінде екіжақты ынтымақтастықтың күн тәртібінде транзит-көлік әлеуетін дамыту, кең ауқымды шарттық-құқықтық база құру, сауда-экономикалық және мәдени-гуманитарлық байланыстар аясын ұлғайту мәселелері тұр, – деді Мемлекет басшысы.

	Нұрсұлтан Назарбаев Финляндия біздің еліміздің Еуропа Одағындағы перспективалық серіктесі ретінде қарастырылатынын атап көрсетті.

	– Біз Хельсинкимен тұрақты және сенімді диалог орнатып келеміз. Финляндия Президенті Саули Ниинистёнің Қазақстанға биылғы сәуір айындағы мемлекеттік сапары жан-жақты диалогты тереңдету мақсатын көздейтінімізді көрсетті. Финляндия компаниялары инновацияны дамытуға және жоғары технологияны енгізуге байланысты жобаларға белсене қатысуға мүдделі болып отыр, – деді Қазақстан Президенті.

	Мемлекет басшысы біздің еліміз Словакия Республикасымен өзара тиімді ынтымақтастықты жаңа сапалы деңгейге көтеруге мүдделі екенін атап өтті.

	– Бұл үшін бізде барлық қажетті мүмкіндік бар. Машина жасау, энергетика, көлік және коммуникациялық инфрақұрылымдар, құрылыс, металлургия, химия өнеркәсібі салаларындағы бірлескен жобаларды іске асыру үшін әлеуетіміз жеткілікті. Словакиямен серіктестік қарым-қатынасымыз одан әрі дами түседі деп үміттенеміз, – деді Нұрсұлтан Назарбаев.

	Қазақстан Президенті елшілердің миссиялары маңызды және жауапты екенін атап өтіп, қонақжай Қазақстан жерінде жемісті жұмыс тіледі.

	– Сіздердің қызметтеріңіз мемлекеттің жан-жақты қолдау көрсетуімен жүзеге асатын болады. Біз Қазақстанның сіздердің елдеріңізбен сенім, өзара түсіністік, тең құқылық пен достық негізіндегі қарым-қатынастарын нығайта беретін боламыз, – деді Нұрсұлтан Назарбаев.

	Бұқаралақ ақпарат құралдарына арналған брифинг барысында Словакия Республикасының Төтенше және өкілетті елшісі Петер Юза екіжақты қарым-қатынастарды сауда-экономикалық өзара іс-қимыл аясын ұлғайтуға бағдар ете отырып жаңа деңгейге шығару күтілетінін атап өтті.

	– Егер бұдан 10 жыл бұрын елдеріміз арасындағы тауар айналымының деңгейі шамамен 35 млн. еуроны құраған болса, ал өткен жылы 80 млн. еуроға жақындады. Екі ел арасында экономикалық ынтымақтастық жөнінде үкіметаралық комиссия құрылған, бұл біздің қарым-қатынасымызды одан әрі дамытуға қуатты серпін береді, – деді П.Юза.

	Грузия елшісі Зураб Патарадзе өзі үшін Қазақстан сияқты достас және бауырлас елде жұмыс істеу зор құрмет екеніне тоқталды.

	– Біздің елдеріміз арасындағы екіжақты қарым-қатынастар қарқынды дамуда, бұл әсіресе экономикалық ынтымақтастыққа да қатысты. Грузияда бірқатар бірлескен жобалармен жұмыс істеп жатқан Қазақстан компаниялары саны жағынан көп. Екіжақты ынтымақтастықты дамыту үшін бізде зор әлеует бар, – деді З.Патарадзе.

	Моңғолия елшісі бүгін өзінің бауырлас халықтардың игілігі мен мүддесі жолында екіжақты қарым-қатынастарды орнатуға ресми кіріскенін айтты.

	– Біз Қазақстанмен мұнай өңдеу индустриясы, әуе және автожол көлігі, ауыл шаруашылығы тәрізді салаларда ынтымақтастық орнатуға мүдделіміз. Біздің халықтарымызды ежелгі тарихи қарым-қатынасымыз байланыстырады, сондай-ақ екі ел арасында көптеген қызмет бағыттары бойынша ықпалдасуымызға мүмкіндік беретін табиғи-климаттық жағдайларымыздың көптеген ортақтығы бар, – деді Ж.Сухуээ.

	Қытай Халық Республикасының елшісі ҚХР Төрағасы Си Цзиньпиньнің атынан Қазақстан Президентіне деген ыстық ықыласы мен ізгі тілектерін жеткізіп отырғанын атап өтті.

	– Мен Ұлт Көшбасшысының басшылығымен сіздің ел халқы қол жеткізген жетістіктерге сүйсінемін. Қытай достас көрші ретінде Қазақстанның табыстарына өте қуанышты. Біздің қарым-қатынастарымыз 20 жыл ішінде орнықты және тұрақты түрде, екі ел халқына зор пайдасын тигізе отырып, дамып келеді. Сонымен қатар, таяу күндері ҚХР Төрағасы Қазақстанға алғашқы мемлекеттік сапарымен келеді. Бұл біздің қарым-қатынастарымызды нығайтуға қуатты серпін беретін өте маңызды оқиға болмақ. Өз кезегінде мен стратегиялық және жан-жақты серіктестікті одан әрі нығайту үшін қолымнан келетіннің бәрін жасайтын боламын, – деді Л.Юйчэн.      

	Финляндия елшісі Илкка Райсанен Финляндия Президенті С.Ниинистёнің Қазақстанға сапары кезінде қол жеткізілген уағдаластықтарды іске асыру үлкен міндеті болып табылатынын атап өтті.

	– Бүгінде Қазақстан – әлемдегі экономикалық өсімі жағынан ең қарқынды елдердің бірі. Астананы ЭКСПО-2017 халықаралық көрмесін өткізетін болғанымен құттықтағым келеді. «Болашақтық энергиясы» тақырыбы бүкіл әлемде өте өзекті. Қазақстан «жасыл экономика» саласындағы ізашар ретінде көшбасшылық рөл атқаратын болады. Біздің елдеріміз арасындағы екіжақты қарым-қатынастар дұрыс бағыттармен жылжи отырып дамып келеді. Менің міндетім – осы процесті қамтамасыз ету, – деді И.Райсанен.

	 

	                   

	 
/// 
Брифинг барысында Елбасы Қазақстан тарапына сапар аясында айрықша жоғары құрмет көрсетіліп отырғанын айтты. Нұрсұлтан Назарбаев сондай-ақ Біріккен Корольдік екіжақты қарым-қатынастар дамуының осы кезеңінде Қазақстанға 12 миллиард доллар инвестиция салғанын, қазір елімізде британ капиталының қатысы бар 500 компания жұмыс істейтінін атап өтті.
Осы жаңа ғана Қазақстан-Британия бизнес-форумы аяқталды. Кешке қарай Британия бизнесінің «капитандарымен» кездесу өтеді. Бұл біздің ел үшін аса маңызды деп ойлаймын. Іскер топтарымыз құны 5 миллиард доллар болатын келісімшарттар мен меморандумдар жасасты. Бұл жобалардың барлығы Қазақстанның шикізаттық секторын дамытуға ғана бағытталып отырған жоқ, – деді Қазақстан Президенті.
Сонымен қатар, Мемлекет басшысы сапар барысында қол қойылған келісімдер мазмұнына тоқталып, бұл құжаттардың болашақтағы дамуға бағытталғанын айтты. Соның ішінде газ, энергетика, мұнай химиясы және фармацевтика салаларындағы бірлескен жобалар атап көрсетілді. Нұрсұлтан Назарбаев Британия тарапымен Астана және Лондон арасында қосымша әуе рейсін ашу туралы келісім жасалғанына назар аударды.
Мемлекет басшысы келіссөздер барысында күн тәртібіндегі халықаралық мәселелер, соның ішінде Украина мен Таяу Шығыстағы ахуал қарастырылғанын да атап өтті. 
/// 
Қазақстан Президентінің атына мемлекеттік органдардың, қоғамдық ұйымдардың, бизнес құрылымдардың қазіргі және бұрынғы басшылары мен өкілдерінен, сондай-ақ мәдениет және білім беру саласының көрнекті қайраткерлерінен хаттар мен жеделхаттар әлі де келіп түсіп жатыр.
Атап айтқанда, ТМД экономикалық сотының төрағасы Л.Каменкова Нұрсұлтан Назарбаев көреген әрі дана саясаткер бола отырып, Қазақстан халқының нағыз көшбасшысы ретінде даусыз беделге ие болғанына тоқталған.
«Көбінесе Сіздің дана әрі сындарлы саясатыңыздың арқасында Қазақстан Республикасы мемлекет құру, әлеуметтік-экономикалық даму және халықаралық аренада ел беделін нығайту ісінде елеулі табыстарға жетті», – делінген жеделхатта.
Еуразиялық экономикалық комиссияның сауда жөніндегі министрі А.Слепнев Қазақстан Президенті лауазымындағы жемісті қызметі арқылы Нұрсұлтан Назарбаевтың өз отандастары арасында жоғары бедел мен сенімге ие болғанын айтқан.
«Ресей мен Қазақстанның достық қарым-қатынастарын нығайтуға, Еуразиялық экономикалық одақтың жұмысына байланысты ауқымды міндеттерді атқаруға Сіздің қосқан үлесіңіз баршаға белгілі. Бай өмірлік тәжірибеңіз бен бастамашылдығыңыз алдағы уақытта да өзара ықпалдастықты арттыруға септігін тигізе береді деп сенемін», – делінген құттықтауда.
Мемлекеттік Думаның ТМД істері және отандастармен байланыс жөніндегі комитетінің төрағасы Л.Слуцкий Қазақстан Президентінің саяси жігері мен ұйымдастырушылық тәжірибесі арқасында ғана республика әлеуметтік-экономикалық және мәдени дамуда қарышты қадам жасағанын атап өткен.
«Сіз ең белгілі әлемдік лидерлер алдында лайықты беделге иесіз. Халықаралық қоғамдастық Сіздің пікіріңізге ықыласпен құлақ түреді. Еуразиялық экономикалық одақты құрудағы Сіздің рөліңізді бағаламау мүмкін емес. Ресейде Сізді біздің елдің нағыз сенімді досы ретінде құрмет тұтып, жақсы көреді», – делінген хатта.
Ресей Федерациясы Президентінің халықаралық мәдени ынтымақтастық жөніндегі арнаулы өкілі М.Швыдкой Нұрсұлтан Назарбаевтың қызметі арқасында Қазақстан тек өңірде емес, әлемде зор құрметке ие екенін айтады.
«Екіжақты форматтағы және халықаралық форумдар аясындағы ынтымақтастықты белсенді түрде дамыта отырып, Қазақстан Сіздің жіті басшылығыңызбен өзін Ресейдің сенімді серіктесі ретінде айқын танытты. Елдеріміздің өзара ықпалдастықтың барлық саласындағы бірлескен бастамалары  оларды дамудың жаңа көкжиегіне алып шығады», – делінген хатта.
Ресей Федерациясы Федеральды Жиналысының Федерация кеңесі мүшесі Н.Рыжков Нұрсұлтан Назарбаевтың достастық елдері арасындағы достық пен ынтымақтастықты нығайту жолында интеграция үдерістерін дамытуға қосқан үлесін атап өткен.
«Сіздің талмайтын шығармашылық еңбегіңіз, терең де жан-жақты біліміңіз, орасан қуатыңыз, басшылық және ұйымдастырушылық дарыныңыз тек Қазақстанда ғана емес, оның сыртында да құрметке лайықты», – делінген жеделхата.
РФ Федеральды Жиналысы Мемлекеттік Думасының депутаты В.Агаев Қазақстан Президентіне риясыз көңілден жақсылық, бейбітшілік және бақ-береке тілеген.
«Шешенстан тарихының ең бір ауыр кезінде қазақ халқы бізге достық қолын созды. Сол бауырластық қолдауды Қазақстанда туған адам ретінде мен өзім тікелей сезіндім. Біз жүрегімізге жылы тиетін осы ізгі қарым-қатынасты қазір де сезінеміз», – делінген құттықтауда.
Украинаның  бұрынғы Президенті Л.Кучма Украинада Нұрсұлтан Назарбаевты өз ісіне адал тәжірибелі және жігерлі саясаткер ретінде білетініне назар аударған.
«Ынтымақтастықтың Украина мен Қазақстан жинақтаған оң және көпжоспарлы әлеуеті алда да елдеріміз бен халықтарымыз арасындағы достықтың, сенімнің және тату көршілестіктің нығаюына септігін тигізеді деп үміттенемін», – деп жазады автор.
Ингушетия Республикасының Тұңғыш Президенті, Кеңес Одағының Батыры Р.Аушев Мемлекет басшысының өмірі өз халқының мүддесіне адал және жанқиярлықпен қызмет етудің жарқын үлгісі екенін айтқан.
«Сіз бүгінде өз халқыңыздың нағыз жалпыұлттық көшбасшысысыз. Сіздің есіміңіз тек Қазақстанда ғана емес, оның сыртында да кеңінен танымал. Сіздің табысыңыздың құпиясы өткен жылдары көпұлтты Қазақстан өмірінің барлық саласында Сіздің тікелей басшылығыңызбен болған түбірлі өзгерістерде жатыр», – деп жазады автор.
Ресей Федерациясының Мұсылмандар діни басқармасының төрағасы, Ресей мүфтийлер кеңесінің төрағасы Р.Гайнутдин бүгінде Қазақстан көпконфессиялы және көпэтносты қоғамның мысалы бола отырып, Ислам Ынтымақтастығы Ұйымына мүше көптеген мемлекеттер үшін үлгі екенін, онда экономикалық және саяси дамудың стратегиялық міндеттері азаматтық келісімді, тегі мен діні әртүрлі адамдар арасындағы жарасымды қарым-қатынасты нығайтудың игі мақсаттарымен ажырағысыз байланысты екенін атап өткен.
Украинаның Днепродзержинск қаласының мэрі С.Сафронов мемлекеттік қызметтегі саяси даналығы, мол білімі мен бай тәжірибесі арқылы Қазақстан Президенті өз отаны мен шет елдерде лайықты беделге ие болғанын атап өткен.
«Елдеріміз арасындағы достықты нығайтуға қосқан Сіздің үлесіңізді бағаламау мүмкін емес, бізді тек мақсат пен ұмтылыстардың ортақтығы ғана емес, Сіздің жастық шағыңыздың қаласы Днепродзержинскпен араңызда қалыптасқан ерекше жылы сезімдер де біріктіреді», – делінген құттықтауда.
Поляршылар қауымдастығының президенті, Кеңес |Одағының Батыры А.Чилингаров Нұрсұлтан Назарбаевпен ұзақ жылғы достығын мақтаныш ететінін жеткізген.
«Сіздің бойыңызда өзіңізді Ұлт көшбасшысы дәрежесіне жеткізген соншалықты сирек кездесетін қасиеттер бар. Адам ретіндегі, саясаткер ретіндегі Сіздің беделіңіз жыл өткен сайын тек қана арта түсуде, нығаюда», – делінген жеделхатта.
«Интерфакс» ақпарат агентсттігінің бас директоры М.Комиссар Қазақстан Президентінің бай тәжірибесі мен шығармашылық әлеуеті алда да ел мүддесіне қызмет ететініне сенім білдірген.
«Сіздің қажырлы және ауыр еңбегіңіздің арқасында Қазақстан, оның саяси институттары мен экономикасы, ұлы Отаныңыздың әлемдік қоғамдастықта лайықты орын алуын қамтамасыз ететін саласының барлығы қарқынды және тұрақты түрде дамып келеді», – делінген құттықтауда.
Ресей Федерациясы НИЦ «Курчатов институты» ҒЗО Президенті Е.Велихов Нұрсұлтан Назарбаевтың еңбек жолы бауырлас елдеріміз бен халқымыз үшін өзекті мемлекеттік ғылыми және техникалық міндеттерді шешудегі тиімді өзара іс-қимылға және мәнді жеке қарым-қатынасқа толы екенін атап өткен. Ол Мемлекет басшысына денсаулық және Қазақстан Республикасының орнықты дамуы, елдеріміз бен халықтарымыз арасындағы ынтымақтастық пен өзара ықпалдастықты нығайту бағытындағы ерен ісіне табыс тілеген.
Ресей Көркемөнер Академиясының президенті З.Церетели Нұрсұлтан Назарбаевтың мінсіз беделі, жоғары кәсіпқойлығы, мол тәжірибесі оған тек ауқымды мемлекеттік міндеттерді ғана табысты жүзеге асыруға емес, но и вносить вклад в решение сложнейших проблем XXI ғасырдың күрделі мәселелерін шешу ісіне үлес қосуға да мүмкіндік беретінін айтады.
Өз хаттарында Мәскеу ардагерлері кеңесінің өкілдері Нұрсұлтан Назарбаевтың басшылығымен Қазақстан Еуразия құрлығындағы жедел дамып келе жатқан мемлекетке, әлемдік қоғамдастықтың беделді мүшесіне айналғанына назар аударған.
«Сіздің мемлекет құру ісіндегі, саяси және ұйымдастырушылық қызметтегі бай тәжірибеңіз және Қазақстан Республикасы үшін жасағаныңыздың бәрі тарихтың игілігіне айналатынына сенімдіміз», –  делінген құттықтауда.
Мемлекет басшысына КСРО-ның бұрынғы трактор және ауыл шаруашылығы машиналарын құрастыру министрі, Социалистік Еңбек Ері А.Ежевский Қазақстан халқының өсіп-өркендеуі мен игілігі жолындағы көп жылғы қызметі үшін алғыс айтқан.
«Сіздің қайнаған күш-қуатыңыз бен ұйымдастырушылық дарыныңыз Қазақстан Республикасының өсіп-өркендеуіне, әлем халықтары достығына әлі де ұзақ уақыт қызмет ете беретініне сенімдіміз», – деп жазады автор.
Ресейлік басқарушы және кәсіпкер А.Усманов Қазақстан халқы ел болашағын Нұрсұлтан Назарбаевтың есімімен байланыстыратынына назар аударған.
«Халықаралық аренадағы Қазақстанның жоғары беделі, халықаралық күн тәртібіндегі өзекті мәселелерді шешудегі сындарлы рөлі – Сіздің көп жылғы дана басшылығыңыздың нәтижесі. Экономикалық, әлеуметтік және ғылыми-техникалық салалардағы елеулі жетістіктері Қазақстанды Орталық Азия өңірінің лидерінің біріне айналдырды», – деп жазады автор.
Сондай-ақ  Нұрсұлтан Назарбаевқа жылы лебіздерін РФ Курск облысы губернаторы А.Михайлова, Байқоңыр қаласы әкімшілігі басшысының міндетін атқарушы А.Петренко, бывшего министра финансов РФ А.Кудрина, РФ Федеральды Жиналысы Мемлекеттік Думасының депутаты, генерал-полковник Б.Громов, РФ Федерация кеңесінің мүшесі Э.Россель, РФ Федеральды Жиналысы Мемлекеттік Думасының депутаты В.Ресин, «МИР» МТРК төрағасы Р.Батыршин, Башқұртстан Республикасы Мемлекеттік Құрылтайының депутаты М.Васильев, «Газпром нефть» ААҚ бас директоры А.Дюков, «Ұрпақтардың алтын жылнамасы» қорының төрағасы С.Невский жолдады. 
***
«ҚР Диабеттік Ағарту қоры» қоғамдық қорының ұжымы Мемлекет басшысының басшылығымен Қазақстанның кез келген дағдарысқа төтеп бере алатынына, «Қазақстан – 2050» стратегиясын ойдағыдай жүзеге асырып, жан-жақты жаңғыртуға және ұлттың бәсекеге қабілеттілігін арттыруға қол жеткізетініне сенім білдірген.
Д.А.Қонаев атындағы халықаралық қордың президент Е.Қонаев Мемлекет басшысының басшылығымен Қазақстан даму жолымен ілгерілеп келе жатқанын айтады. Сондай-ақ дана қайраткер ретінде халықаралық деңгейде маңызды бастамалар көтеріп келе жатқан және өз халқын жан-жүрегімен жақсы көретін Нұрсұлтан Назарбаевты қазақстандықтардың мақтан тұтатынын атап өткен.
Бұрынғы Министрлер Кеңесі төрағасының орынбасары, Ұлы Отан соғысының ардагері С.Жиенбаев Нұрсұлтан Назарбаевты туған күнімен құттықтап, мықты денсаулық, ұзақ өмір, зор табыс тілеген.
«Канададағы «ЭКСПО-67» және Жапониядағы «ЭКСПО-70» көрмелеріне қатысқан адам ретінде Қазақстанның беделін бұдан да арттыра түсетін «ЭКСПО-2015» көрмесіне дайындық пен оны өткізу ісіне табыс тілеймін», – деп жазады автор.
«Консолидейтед Контракторс Компани» компаниясының  инжиниринг және құрылыс жөніндегі президенті С.Хури өздерінің Астанадағы маңызды нысандар құрылысына қатысып келе жатқанын айтады.
«Жұмыс кезінде біз жұмыс орындары қалай пайда болғанын, жаңа өндірістердің қалай ашылғанын, сыртқы сауда-экономикалық байланыстар қалай өрістеп жатқанын іс жүзінде көріп отырмыз, соның барлығы Сіздің бастамаңыз бен стратегиялық тұрғыдан болжай білетіндігіңіздің арқасы», – делінген жеделхатта.
Қазақстан-Америка еркін университетінің президенті Е.Мәмбетқазиев елде ашылған зияткерлік мектептері, жаңа үлгідегі жоғары оқу орындары ел алдында тұрған барлық міндеттерді орындай алатын мамандар даярлау ісін қамтамасыз етуге мүмкіндік туғызғанына тоқталған.
Бұдан бөлек, Мемлекет басшысы атына өз құттықтауларын Халықаралық «Невада-Семей» антиядролық қозғалысының,Ақмола облысы «Ижевский» өндірістік кооперативі ұжымының  көпұлтты мүшелері, жазушы С.Елубай, Қостанай қаласынан Социалистік Еңбек Ері К.Дөненбаева, Жамбыл облысы Қордай ауданының тұрғыны Е.Нәби, Теміртау қаласынан М.Кәрібаева, Талдықорған қаласының тұрғындары – Мякотиндер отбасы, Арыстановтар отбасы, Б.Қабашева, С.Нұрғалиев жолдады.
Мемлекет басшысы атына құттықтау хаттары мен жеделхаттары әлі де келіп түсуде.  
 
///Қазақстан Президенті дөңгелек үстелге қатысушылармен жүздескеніне және кездесу ұйымдастырылғанына ризашылық білдірді.  
Нұрсұлтан Назарбаев Қазақстан мен АҚШ арасында орныққан қатынастардың маңыздылығы мен стратегиялық сипатына тоқталды.
– Америка Қазақстан экономикасына салынған тікелей инвестициялардың көлемі бойынша екінші орында. Тәуелсіздік жылдары ішінде сіздердің компанияларыңыз тарапынан Қазақстанға 50 миллиард доллардан астам инвестиция құйылды. Өткен жылы екі ел арасындағы тауар айналымы 2 миллиард долларға жетті. Біздің елде энергетика, көлік, инновация, медицина және басқа да салаларда Америка капиталының қатысуымен 500-ден аса компания табысты жұмыс істеп келеді. Ірі серіктестеріміздің қатарында «Шеврон», «Эксон Мобил», «Дженерал Электрик», «Хэллибёртон» және басқа да компаниялар бар, – деді Нұрсұлтан Назарбаев.    
Мемлекет басшысы кең ауқымды екі жақты қатынастарды қамтитын Кеңейтілген стратегиялық әріптестік туралы бірлескен мәлімдемені қабылдаудың ерекше маңыздылығын атап өтті.
Сондай-ақ, Нұрсұлтан Назарбаев Қазақстанның көлік-транзиттік әлеуетін дамыту үдерісіне тоқталып, бизнес жүргізу үшін мемлекет тарапынан жағдай жасауға бағытталған шаралар жөнінде әңгімеледі.    
– Инвестициялық ахуалды жақсартып, инвесторлардың құқықтарын қорғау үшін тұрақты жұмыстар жүргізілуде. Қазақстан Экономикалық ынтымақтастық және даму ұйымының Инвестициялар жөніндегі комитетінің қауымдастырылған мүшесі болды және Халықаралық инвестициялар жөніндегі декларацияға қосылды. Бізде АҚШ-ты қоса алғанда, 62 елдің  азаматтары үшін визасыз режім енгізілді. Кәсіпкерлік саласындағы заңнама жетілдірілуде. 11 арнайы экономикалық аймақ және 22 индустриялық аймақ жұмыс істеуде. Онда қажетті инфрақұрылым мен жеңілдіктер көзделген, – деді Қазақстан Президенті.  
Сонымен қатар, Мемлекет басшысы Қазақстан экономикасын цифрландыру және өндіріске инновацияны енгізу барысына ерекше назар аударды.
– «Цифрлық Қазақстан» арнайы мемлекеттік бағдарламасы қабылданды. Осыған орай, экономика салаларын цифрландыру және инновациялық экожүйені дамыту жөніндегі жобаларды жүзеге асыру маңызды болып саналады. Мәселен, Назарбаев Университеті және Инновациялық технологиялар паркі сияқты инновациялық кластерлер жұмыс істеуде. Биыл Астанада ІТ-стартаптардың жаңа халықаралық технопаркі ашылады. Осының бәрі біздің ынтымақтастығымыздың болашағы зор болуына жол ашады, – деді Нұрсұлтан Назарбаев.
Қазақстан Президенті америкалық бизнесмендерді агроөнеркәсіп кешеніндегі бірлескен жобаларды жүзеге асыру ісіне қатысуға шақырды.
Бұдан бөлек, Мемлекет басшысы еліміздегі жекешелендіру бағдарламасының іске асырылу барысы және «жасыл» экономика саласындағы жобаларды дамытудың келешегі туралы айтты.
– Өткен жылы «Болашақтың энергиясы» тақырыбымен Халықаралық «ЭКСПО-2017» мамандандырылған көрмесін табысты өткіздік. Бұл көрме бүкіл планетаның «таза» энергетика саласындағы жоғары технологиялық және зияткерлік әлеуетін көрсетуге керемет мүмкіндік туғызды. Көрме кешендері инновациялық және орнықты даму міндеттеріне әрі қарай да қызмет ете беретін болады. Атап айтқанда, ЭКСПО инфрақұрылымының базасында «жасыл» технологияларды және инвестицияларды дамыту жөніндегі халықаралық орталық жұмыс істейтін болады. Ол елімізде және өңірде «жасыл» жобаларды жүзеге асыруға септігін тигізеді, – деді Қазақстан Президенті.
Сондай-ақ, Нұрсұлтан Назарбаев «Астана» халықаралық қаржы орталығының мәртебесі ерекше екенін атап өтіп, оның жұмысының алдағы жоспарларына тоқталды.
– «Астана» халықаралық қаржы орталығының жұмысына қатысушыларға 50 жылға дейін салықтық жеңілдіктер беріледі, сондай-ақ валюталық, визалық жеңілдіктер және еңбек режімдерінің жеңілдіктері ұсынылады. Бұл – өңірдегі жұмысы ағылшын құқығына негізделген бірден-бір орталық. «Астана» халықаралық қаржы орталығының жоғары технологиялық биржасын құруға Шанхай қор биржасы және Американың NASDAQ биржасы тартылды. «Астана» халықаралық қаржы орталығының «жасыл», исламдық және инновациялық қаржы құралдарын дамыту жөніндегі өңірлік орталыққа айналуы үшін зор мүмкіндігі бар. Жаз айында біз халықаралық қоғамдастық үшін «Астана» халықаралық қаржы орталығының ресми таныстырылымын өткізуді жоспарлап отырмыз, – деді Мемлекет басшысы.
Соңында Қазақстан Президенті өткізілген кездесудің екі елдің жақындасуына және өзара тиімді әріптестікті нығайтуға серпін беретініне сенім білдірді.
Кездесу барысында АҚШ-тың іскер топтар өкілдері Қазақстанмен экономикалық ынтымақтастықты кеңейтуге зор қызығушылық танытты.
Мемлекет басшысының ресми сапары аясында авиация және ғарыштық зерттеулер, мұнай химиясы және ауыл шаруашылығы, сондай-ақ инфрақұрылымды дамыту саласындағы жобаларды жүзеге асыруға бағытталған 7 миллиард долларға жуық қаржы көлеміндегі инвестиция және сауда-экономикалық ынтымақтастық туралы 20-дан астам коммерциялық құжатқа қол қойылды.
Бұдан бөлек, сапар барысында 3 үкіметаралық келісім жасалды:
– Мемлекеттік әуе кемелеріне аэронавигациялық қызмет көрсеткені үшін ақы алмау туралы келісім;
– Қазақстан Республикасының аумағы арқылы өтетін коммерциялық темір жол транзитін қамтамасыз ету туралы келісімнің хаттамасы;
– Халықаралық салық тәртібін жетілдіру туралы келісім.




///
	 

	Мемлекет басшысы шаруашылық базасында Қазақ Ұлттық ауыл шаруашылығы университетімен бірлесіп құрған «Байсерке-Агро» ғылыми-өндірістік оқыту орталығы жұмысымен танысты.
	
	Қазақстан Президентіне дәнді дақылдардың жаңа сорттары, пестицидтер мен биотыңайтқыштардың сан алуан түрі, сондай-ақ Қазақстан ғалымдары «Байсерке-Агро» ҒӨОО базасында жасап шығарған ветеринарлық препараттар көрсетілді. Сонымен қатар, Нұрсұлтан Назарбаев ауыл шаруашылығы техникасының жетілдірілген әрқилы түрлері мен мал шаруашылығы нысандарын аралап көрді.
	
	Мемлекет басшысы отандық жоғары оқу орындары оқыту үдерісін ғылыммен және өндіріспен ұштастыру тәжірибесін қолдануы қажеттігіне назар аударды.
	
	– Барлық университеттер ғылыммен айналысуға тиіс. Оларда зертханалар ашып, кейін өндіріс ұйымдастыру үшін қажет болатын тәжірибелік-өнеркәсіптік жұмыстарды жүргізуге арналған техникалық база құрған жөн, – деді Нұрсұлтан Назарбаев.  
	
	Мемлекет басшысы елдегі ауыл шаруашылығы кешенін тиімді дамыту ісі бұл салада заманауи ғылыми әдістемелер мен әзірлемелерді қолдануды талап ететінін айтты.
	
	– Азық-түлік өндірісі елімізді дамытудың басты факторына айналып келеді. 2050 жылға әлемде халық саны қарай 9 миллиардқа дейін өседі, ол ауыл шаруашылығы өнімдерін өндіруді екі есеге арттыруды қажет ететін болады. Қазақстанның, орасан кең алқаптарды қоса алғанда, сол орынды иеленуге барлық мүмкіндігі бар. Бұл ретте ауыл шаруашылығы жаңа технологиялардың көмегінсіз одан әрі дами алмайды. Ғылымның бар күшін пайдалану керек, тек сонда ғана біз ауыл шаруашылығы саласында ілгерілей аламыз, – деді  Қазақстан Президенті.
	
	«Байсерке-Агро» өндірістік шаруашылығы егін шаруашылығымен, мал шаруашылығымен, ет және сүт өңдеумен айналысады. Ауыл шаруашылығы дақылдарын өсіру барысында отандық ғалымдар әзірлеген инновациялық технологиялар белсенді түрде қолданылады. Шаруашылық құрамына екі ветеринарлық патология-анатомиялық зертханасы, жем-шөпті зоотехникалық талдаудан өткізетін зертханасы және агрохимия зертханасы бар ғылыми-өндірістік оқыту орталығы кіреді.



///Мемлекет басшысының төрағалығымен Қорғаныс министрлігінің кеңейтілген алқа мәжілісі өтті.
Президент жиынға дейін қызмет барысында қаза тапқан әскери қызметшілерге арнап орнатылған «Мәңгі есімізде» монументіне гүл қойып, тағзым етті.
Отырысты ашқан Жоғарғы Бас қолбасшы келер жылы қастерлі Тәуелсіздігімізге 30 жыл толатынын атап өтіп, осы жылдар ішінде бейбіт өміріміздің қорғаны болған ұлттық әскеріміз толық қалыптасқанын, еліміздің армиясы егемендігіміз бен тұтастығымыздың тірегіне айналғанын айтты.
– Мемлекетіміздің қорғаныс қабілетін арттыру үшін ауқымды жұмыс атқарылды. Бұл Тұңғыш Президент, Елбасы Нұрсұлтан Әбішұлы Назарбаевтың қажырлы еңбегінің арқасы, – деді Президент. 
Қасым-Жомарт Тоқаев Қорғаныс министрлігінің басшылығын жаһандық масштабта да, жекелеген аймақтарда да күрт өзгеріп жатқан әлемдегі ахуалды жіті бақылап отыруға шақырды. Оның сөзінше, қазіргі қауіпсіздік архитектурасы дағдарысқа ұшыраған.
Мемлекет басшысы ішкі толқулар, төңкерістер елдің тұтастығына сөзсіз әсер етеді деп санайды. Оған Брест бітімінен бастап Қап тауындағы соңғы жағдайларға дейінгі тарихтың жаңа парақтары куә.
– Мұндай жағдайда мемлекеттің егемендігі мен тұтастығының жалғыз кепілі – Қарулы Күштер. Елімізді сыртқы қауіп-қатерден қорғап тұрған әскери қызметшілерді мемлекет әрдайым қолдайды. Президент және Жоғарғы Бас қолбасшы ретінде қорғаныс саласына ерекше көңіл бөлуді өз жұмысымның басым бағыты ретінде санаймын, – деді Қасым-Жомарт Тоқаев.
Мемлекет басшысы Қорғаныс министрлігі соңғы жылдары әскери жоспарлау құжаттарын дайындау бойынша ауқымды жұмыс атқарғанын атап өтті. Бұл армия мен мемлекеттік органдардың сыртқы қауіп-қатерге қарсы мақсатты түрде дайындық жүргізуіне мүмкіндік берген.
Президенттің пікірінше, осыған дейін қол жеткен жетістіктерді сақтау үшін Қарулы Күштердің қызметіндегі бірқатар басымдыққа көңіл бөлу қажет.
Атап айтқанда, әскердегі моральдық-психологиялық ахуалды және сарбаздардың жауынгерлік рухын көтеру аса маңызды. 
– Қорғаныс министрлігіне мүдделі органдармен бірлесіп, 2021  жылғы 1 қарашаға дейін Қарулы Күштердегі, басқа да әскерлер мен әскери құрылымдардағы идеологиялық жұмыстардың тұжырымдамасын әзірлеуді тапсырамын, – деді Қасым-Жомарт Тоқаев.
Сонымен қатар ол әскерилерді әлеуметтік-құқықтық тұрғыдан қорғау мәселесіне тоқталды. Президент келесі жылдан бастап күштік құрылымдарға арналған азық-түлікке бөлінетін қаржы көлемі артатынын, алдағы 3 жыл ішінде әскери қызметшілерге берілетін қаржылай төлемді орташа есеппен 30 пайызға көбейту туралы шешім қабылданғанын хабарлады.
Жоғарғы Бас қолбасшы армияның әскери машығын ұдайы шыңдап отыру керек екенін айтты. Қасым-Жомарт Тоқаев биыл өткен әскери жаттығуларда қазақстандық әскерилер жоғары дайындығын көрсетіп, бітімгерлік миссияларға қатысуға әзір екенін атап өтті. Осыған орай Қорғаныс министрлігіне мүдделі мемлекеттік органдармен бірлесіп 2021 жылдың 1 тамызына дейін Қазақстан Қарулы Күштерінің БҰҰ бітімгерлік операцияларына қатысуын кеңейту жөніндегі Жол картасын әзірлеуді міндеттеді.
Мемлекет басшысы өзінің тапсырмасы бойынша Бейрут портындағы жарылыстың салдарын жою кезінде Ливан халқына көрсеткен көмектері үшін Қарулы Күштердің әскери дәрігерлеріне ризашылығын білдірді. Сондай-ақ Қасым-Жомарт Тоқаев коронавируспен күрес кезінде өздеріне жүктелген жауапты міндетті абыроймен атқарған барлық әскери қызметшілерге алғыс айтты. 
Президент қазақстандық армияны ең озық цифрлық технологиялармен және құралдармен жабдықтаудың маңызды екенін ескертті. Бұл мәселені шешу үшін Мемлекет басшысы Қорғаныс министрінің цифрландыру жөніндегі орынбасары қызметін енгізу туралы шешім қабылдады. Бұдан бөлек Қасым-Жомарт Тоқаев 2021 жылдың 1 қарашасына дейін Әскери бағыттағы біртұтас ақпараттық-коммуникациялық инфрақұрылым операторын құруды тапсырды.
Мемлекет басшысы әскери құрылымдарды қазіргі сын-қатерлерді ескере отырып заманауи қару-жарақпен қамтамасыз етудің бірқатар басымдығын атады. Президент әуе қорғанысын күшейту, әскер түрлері мен тектерінің радоиоэлектронды күрес элементтерін дамыту, әскердің жедел әрекет ету әлеуетін көтеру мақсатында әскери-транспорттық авиация паркін арттыру бағыттарына басымдық берді.
Қасым-Жомарт Тоқаев армия мемлекетіміздің тірегі, егемендіктің кепілі екенін және әрбір қазақстандық сарбаз бен сардар қастерлі Тәуелсіздігімізді күзетіп тұрғанын ұдайы есінде ұстауға тиіс екенін айтты.
Алқа мәжілісінде Қорғаныс министрі Нұрлан Ермекбаев Президентке Қарулы Күштерді дамытудың қорытындылары, сондай-ақ, министрліктің стратегиялық бағыты жөнінде есеп берді.
Сонымен қатар «Оңтүстік» өңірлік қолбасшылығы әскерінің танк бригадасының командирі Табылды Исалиев пен «Оңтүстік» өңірлік қолбасшылығы әскері 66597 әскери бөлімінің взвод сержанты Азат Шайхы баяндама жасады.
Жиыннан кейін Президент елдің Қарулы Күштерінің құрамындағы радиоэлектронды күрес жүргізуге арналған заманауи жоғары технологиялық құрал-жабдықтардың үлгілерімен танысты.
















/// 
Ч.Тан Шанг Нұрсұлтан Назарбаевтың басшылығымен Қазақстан айтарлықтай дамуға, әлеуметтік-саяси тұрақтылыққа, экономикалық өсімге, халық тұрмысының жақсаруына қол жеткізгенін атап өткен.
«Қазақстан Орталық Азияда күннен күнге жетекші рөл атқарып, халықаралық аренадағы өз ұстанымын нығайтып келеді. Екі ел арасындағы соңғы жылдардағы қол жеткізілген нақты жетістіктерге қанағаттанатынымды білдіремін. Әсіресе, Вьетнам мен ЕАЭО арасындағы еркін сауда аймағы туралы келісімге қол қойылғаннан бері экономика мен сауда, мұнай-газ саласы біздің елдеріміздің ынтымақтастығының негізгі бағыттары болып саналады», – делінген жеделхатта.
Вьетнам Президенті аталған келісімнің күшіне енуі жаңа мүмкіндіктерге жол ашып, екі елдің дамуын қамтамасыз етуге септігін тигізетініне сенім білдірді.
Ч.Тан Шанг Нұрсұлтан Назарбаевқа мықты денсаулық, бақыт және жауапты қызметіне табыс тілеп, Қазақстан халқының  «Нұрлы жол» бағдарламасы негізінде одан әрі өсіп-өркендеуіне ниеттестігін жеткізген.
///Қасым-Жомарт Тоқаевқа қордың жұмысы жайында есеп берілді. Сондай-ақ ірі инфрақұрылымдық жобаларды іске асыруға, «Самұрық-Қазына» компаниялар тобының әлеуметтік орнықтылығын және қаржылық  тұрақтылығын қамтамасыз етуге қатысты Президенттің бұған дейін берген тапсырмаларының орындалу барысы туралы баяндалды.
Алмасадам Сәтқалиев Мемлекет басшысына «жасыл экономиканы» дамытуға байланысты салынатын жаңа құрылыс нысандарының жоспары, қор активтерін жекешелендіру мәселесі жөнінде айтты.
Кездесу соңында Президент «Самұрық-Қазына» қорының стратегиялық дамуына қатысты бірқатар нақты тапсырма берді.
///
	 

	Кездесу барысында екіжақты және көпжақты ынтымақтастық мәселелері, бірқатар басым тақырыптар талқыланды. Олардың қатарында саяси диалогты нығайту тетіктерін қоса алғанда, сыртқы қауіпсіздік саласындағы өзара іс-қимыл перспективасы, сондай-ақ, сауда-экономикалық қатынастарды дамыту жайы сөз болды.

	Еуропалық Одақтың Қазақстан Республикасының негізгі сауда-экономикалық серіктесі болып табылатыны, сыртқы сауда айналымындағы үлесі 50 миллиард доллардан асатыны және Қазақстан экономикасында жинақталған шетел капиталының үштен бірін иеленетіні атап өтілді.
///
	 

	Кездесу барысында мемлекет басшылары алдағы Төртінші саммиттің күн тәртібіндегі негізгі мәселелерді талқылады, сондай-ақ халықаралық және өңірлік құрылымдар аясындағы көпжақты ынтымақтастықтың басты бағыттары жөнінде пікір алмасты.



///Мемлекет басшысы Грузия Президентінің сапары айтулы оқиғаларға – елдеріміз арасындағы дипломатиялық қатынастардың 25 жылдығына және «ЭКСПО-2017» халықаралық көрмесінің ашылуына тұспа-тұс келіп отырғанын атап өтті. 
– Сіздің осы сапарыңызға және Грузияның көрмеге қатысқанына дән ризамыз. Біздің қарым-қатынастарымыз әркезде де жақсы болды. Елдеріміз тәуелсіздіктің алғашқы жылдарында бір-біріне жан-жақты көмек көрсеті. Қазақстан Грузия экономикасының негізгі инвесторларының біріне айналды. Екіжақты қатынастарды одан әрі жақсартуға ешқандай да кедергі жоқ. Бұл тұрғыда Сіздің сапарыңыздың маңызы зор, – деді Нұрсұлтан Назарбаев.
Грузия Президенті еліміздің даму қарқынына қызығушылық танытып, Қазақстанға келуге көптен ықыласты болғанын айтты.  
– Сіздің және халқыңыздың қиындыққа толы осы жылдарда ауқымды жұмыс атқарғандарыңызды қазір өз көзіммен көріп отырмын. Грузин халқы Сіздің еліңіз бен жеке өзіңіз тарапынан көрсетіліп жатқан қолдауға ризашылық білдіреді және оны бағалай біледі. Грузияның «ЭКСПО-2017» көрмесіне қатысуы аса маңызды деп санаймын. Біз онда өз экономикамыздың жетістіктерін көрсетіп, дәстүрлі тату көршілік байланыстарымызды жалғастыра аламыз, – деді Г.Маргвелашвили.
Сондай-ақ Грузия Президенті экономикалар ынтымақтастығының тұжырымдамасына өз елінің белсене қатысып, халықтар арасындағы диалогты дамытуға жағдай жасап отырғанын атап өтті.
– Сіздің осы бағытта орасан зор жұмыс атқарып жүргеніңізді білемін. Біздің елдеріміз тәуелсіздікке қол жеткізген сәттен бері дәл осы бағытта дамып келеді, – деді Г.Маргвелашвили.
Соңында Грузия Президенті Нұрсұлтан Назарбаевқа ұзақ жылдардан бергі қолдауы үшін зор алғыс білдіріп, Астанадан алған әсерлері жөнінде айтты.  


///Кездесу барысында Мемлекет басшысына «Төртінші өнеркәсіптік революция жағдайындағы дамудың жаңа мүмкіндіктері» атты жолдау аясында қойылған міндеттердің іске асырылу барысы жөнінде мәлімделді.
Елбасы инновациялар мен жаңа технологияларды енгізу жөніндегі жұмыстарды жалғастыру, сондай-ақ бұл үрдіске «Қазақстандағы 100 жаңа есім» жобасына қатысушылардың креативті әлеуетін пайдалану қажет екенін атап өтті.
Сонымен қатар, Нұрсұлтан Назарбаев қазақ тілін латын қарпіне көшіру мәселесіне тоқталып, мемлекеттік тілдің мәртебесін арттыруға бағытталған шаралар қабылдаудың маңыздылығын айтты.
– Халқымыз үшін латын қарпіне көшу үдерісінің тарихи мәні зор. Сонымен бірге, қазақ тілінің мәртебесін арттыру жөніндегі жұмыстарды жалғастыру қажет. Парламент пен Үкіметтің қызметі мемлекеттік тілде жүргізілуге тиіс. Сондай-ақ, бұл мәселе бойынша азаматтардың құқығын шектеуге болмайды. Бұл ретте ілеспе аударма жасау мүмкіндігі бар, – деді Қазақстан Президенті.
Мемлекет басшысы латын қарпіне кезең-кезеңмен көшудің маңыздылығын айтып, қазақ тілін үйрету әдістемелерін жетілдіру мәселелерін жан-жақты зерттеуді тапсырды.
Бұдан бөлек, Елбасы киберқауіпсіздікті қамтамасыз ету және отандық бұқаралық ақпарат құралдарының бәсекеге қабілеттігін арттыру мәселелеріне назар аударды.
Нұрсұлтан Назарбаев еліміздің телеарналарындағы сериялық өнімдердің сапасын арттыру қажеттігіне тоқталып, масс-медиа жастарға патриоттық тәрбие беру ісінде маңызды рөл атқаратынын атап өтті.
Кездесу барысында Дәурен Абаев Қазақстан Президентіне «Цифрлық Қазақстан» бағдарламасын іске асыру жоспары туралы баяндап, оның басым бағыттарын түсіндіруге байланысты шаралар жөнінде мәлімет берді.
– Біз «Цифрлық Қазақстан» мемлекеттік бағдарламасын жүзеге асыру жұмыстарын жалғастырудамыз. Жалпы, бағдарлама аясында 120 бірлескен іс-шара көзделген, оның жиырмасы биыл орындалатын болады, – деді Ақпарат және коммуникациялар министрі.
Сондай-ақ, Д.Абаев Нұрсұлтан Назарбаевқа «Астана ЭКСПО-2017» көрме кешені инфрақұрылымының базасында құрылған «Astana Hub» халықаралық технопаркі жұмысының басталғанын мәлімдеді.
Кездесу соңында Мемлекет басшысы бірқатар нақты тапсырма берді.

///Қасым-Жомарт Тоқаев Қазақстанға ресми сапармен келген Қытай Халық Республикасы Мемлекеттік кеңесінің мүшесі, Сыртқы істер министрі Ван Иді қабылдады.
Кездесу барысында Қазақстан мен Қытай арасындағы ұзақмерзімді, жан-жақты стратегиялық серіктестіктің қазіргі ахуалы мен перспективалары, сондай-ақ халықаралық және аймақтық ұйымдар аясындағы ынтымақтастық мәселелері талқыланды.
Мемлекет басшысы 30 жыл ішіндегі стратегиялық серіктестіктің деңгейіне жоғары баға беріп, Қазақстан мен Қытайдың өзара екіжақты кешенді байланыстарын нығайта беруге бейілді екенін айтты.
Мемлекет басшысы ҚХР Төрағасы Си Цзиньпиннің алдағы күзде елімізге жоспарланған мемлекеттік сапары екіжақты қатынастарды дамытуға тың серпін береді деп үміттенетінін жеткізді. 
– Биыл – өте маңызды жыл. Қазақстан мен Қытай арасындағы дипломатиялық қатынастардың орнағанына 30 жыл толды. Қытайда коммунистік партияның ХХ съезін өткізу жоспарланған. Алдағы жоғары деңгейдегі келіссөздер біздің стратегиялық серіктестігіміздің жылнамасына ерекше оқиға ретінде жазылады, – деді Президент.
Сонымен қатар кездесуде Қасым-Жомарт Тоқаев қытайлық әріптесіне жүрекжарды сәлемін жолдады және ҚХР-дың төрағалығымен өтетін жоғары деңгейдегі «БРИКС плюс» онлайн-диалогына қатысуға шақырғаны үшін ризашылығын білдірді. Онлайн-диалог жаңа дәуірде даму үшін жаһандық серіктестік орнату тақырыбына арналған. 
Қасым-Жомарт Тоқаев ҚХР Төрағасының жаһандық қауіпсіздік және даму саласындағы бастамасына қолдау білдіретінін айтты. Оның толыққанды жүзеге асырылуы әлемдік деңгейдегі қауіпсіздік пен сенімге жетпей тұрған олқылықтардың орнын толтыруға мүмкіндік береді, сондай-ақ БҰҰ-ның 2030 жылға дейінгі орнықты даму саласындағы Мақсаттарын жүзеге асыруға ықпал етеді.
Ван И Қасым-Жомарт Тоқаевқа Си Цзиньпиннің сәлемі мен еліміздегі жалпыұлттық референдумның табысты өтуіне байланысты құттықтауын жеткізді.
– Референдум нәтижелері мемлекетті жан-жақты жаңғырту үшін Сіздің басшылығыңызбен қабылданып жатқан шараларды ел азаматтарының барынша қолдайтынын көрсетеді. Мұның жаңа Қазақстанды құру үшін зор мәні бар, сондай-ақ елдің келешек дамуының берік негізін қалыптастырады, – деді Қытай Мемлекеттік кеңесінің мүшесі.
Қытай министрі екі ел көшбасшыларының дана басшылығының арқасында ҚХР мен Қазақстанның екіжақты қарым-қатынастары үлкен өмірлік күшке ие болатынын атап өтті.
– Төраға Си Цзиньпин Сізбен арадағы жеке достықты және өзара сенімді жоғары бағалайды. Жаңа Қазақстан құру жөніндегі бастамаңыз Сіздің даналығыңыз бен батылдығыңызды көрсетеді. Біз Сіздің бастамаларыңыздың сәтті жүзеге асырылуын толыққанды қолдаймыз, – деді Ван И.
Кездесу барысында Қасым-Жомарт Тоқаев пен Ван И аймақтық және жаһандық күн тәртібінің өзекті мәселелері жөнінде пікір алмасты. Олар халықаралық аренадағы, соның ішінде Біріккен Ұлттар Ұйымы, Шанхай ынтымақтастық ұйымы және Азиядағы өзара іс-қимыл және сенім шаралары жөніндегі кеңес, Ислам ынтымақтастығы ұйымы аясындағы ықпалдастықты жалғастыра беруге ниетті екенін айтты.
///Кездесу барысында Нұрсұлтан Назарбаевқа министрліктің қазіргі қызметі және алдағы жұмыс жоспары туралы мәлімделді.
Елбасы сыртқы саяси бағытымыздың сабақтастығын қамтамасыз етудің және Қазақстанның стратегиялық серіктестерімен ынтымақтастықты нығайтуға бағытталған шараларды біртіндеп іске асырудың маңыздылығына тоқталды.
– Елімізде елеулі саяси өзгерістер болды. Биліктің қалыпты әрі бейбіт жолмен берілуін қамтамасыз етіп, бүкіл әлемге Конституция аясында әрекет ететінімізді көрсеттік. Бұл – барша жұрт үшін айтулы оқиға. Қазір ең бастысы – осыған дейін қалыптасқан сыртқы саяси бағытымыздан айнымау. Ең алдымен, жақын көршілерімізбен арадағы қатынастарға назар аудару керек. Бұл қатынастар өзара сенімге негізделуге тиіс, – деді Нұрсұлтан Назарбаев.
Қазақстанның Тұңғыш Президенті, сондай-ақ, шет елдерге жасалатын сапарларға және халықаралық іс-шараларға мұқият дайындалу қажеттігін атап өтті.
– Қазіргі таңда мынадай мәселелерге баса мән беру керек. Біріншіден, Оңтүстік Корея Президентінің Қазақстанға сапары. Екіншіден, «Бір белдеу, бір жол» форумына қатысу үшін Қытай Халық Республикасына жасалатын сапар. Сонымен қатар, Еуразия экономикалық одағының мерейтойлық саммитін өткізу үшін жақсылап дайындалу керек. Оның бес жылдығын елордамызда атап өтеміз, – деді Елбасы.
Сыртқы істер министрі Б.Атамқұлов елімізде болған саяси оқиғаларды халықаралық ұйымдардың басшылары оң бағалап жатқанын жеткізді.
– Халықаралық ұйымдардың басшылары Қазақстанның халықаралық міндеттемелерді жүзеге асыра беретініне сенім білдіруде. Әлемдік қоғамдастық Сіздің жаһандық бастамаларыңызды және қауіпсіздікті қамтамасыз етуге қосқан үлесіңізді, соның ішінде ядролық қарусыздану мен ядролық қаруды таратпау ісіне сіңірген еңбегіңізді жоғары бағалауда, – деді Б.Атамқұлов.
 
Қазақстан Республикасының Тұңғыш Президенті – Елбасының Баспасөз қызметі

///
	

	 

	Қазақстан Президентіне көрменің өлшемдеріне анағұрлым сай келетін жобалар өз параметрлері бойынша ұсынылды.

	Нұрсұлтан Назарбаев таңдап алынған эскиз-идеяларды қарап шығып, олардың әрқайсының жақсы жақтарын атап өтті. Елімізде «жасыл экономиканы» дамыту жөніндегі тұжырымдаманы іске асыруға қатысты қарастырылған жобалардың перспективасының жайы бөлек талқыланды.

	ЭКСПО-2017 көрмесі кешенінің үздік эскиз-идеясы туралы шешім кейін жария етіледі.

	 
/// 
Сапар аясында Г.Әбдіқалықова білім, денсаулық сақтау, мәдениет нысандарын аралап, этномәдени бірлестіктердің және өңірдегі әйелдер қауымы өкілдерімен кездесті.
Мемлекеттік хатшы Шымкент қаласындағы Әдет-ғұрып және салт-дәстүр орталығында облыстың этномәдени бірлестіктер өкілдерімен өткізген кездесуінде Қазақстан халқы Ассамблеясы Жылын өткізудің қоғамдық-саяси мәні жоғары екенін айтты. Г.Әбдіқалықова барлық іс-шаралар «Менің елім – Мәңгілік Ел» атты басты идеяны, бейбітшілікті, қоғамдық келісім мен халықтың бірлігін нығайтуға бағытталуға тиістігін атап көрсетті.
Кездесу барысында облыс әкімінің орынбасары Е.Айтаханов 2014 жылғы жұмыстың негізгі қорытындылары мен Оңтүстік Қазақстан облысы Ассамблеясының жұмыс жоспарлары туралы және өңірде ҚХА жылын өткізу жөнінде баяндады.
Сондай-ақ «ҚХА – 20 ізгі іс» республикалық эстафетасы аясында педагогика ғылымдарының докторы, профессор, Қазақстан Республикасы Гуманитарлық ғылымдар академиясының академигі, облыс Ассамблеясының ғылыми-сараптамалық тобының жетекшісі А.Қалыбекованың «Қазақ халық тәрбиесінің асыл мұрасы» және «Қазақ халық педагогикасының теориялық негіздері» атты кітаптарын Орталықтың депозитарийіне тапсыру рәсімі өтті.
Сонымен қатар, Мемлекеттік хатшы жұмыс сапары аясында 270 орынға арналған Шымкент қалалық балалар ауруханасын салтанатты жағдайда ашып, жаңа мекеменің медицина қызметкерлеріне балаларды сауықтыру ісінде табысқа жетуге тілектестік білдірді. Бұл ауруханада 15 жасқа дейінгі 10 мыңнан астам жеткіншек жыл бойы стационарлық ем алады.
Бұдан кейін Г.Әбдіқалықова апатты жағдай себептеріне байланысты қайта қалыпқа келтіріліп, 2014 жылдың 1 қыркүйегінде ашылған  Пушкин атындағы №1 мектеп-гимназиясына барды. Мектепте жоғары санаттағы 47 педагог, оның ішінде 2 педагогика ғылымдарының кандидаты жұмыс істейді.
Мемлекеттік хатшы сондай-ақ облыстық тарихи-өлкетану мұражайында болып, Қазақ хандығының 550 жылдығына арналған экспозицияларды аралап көрді.
Сапар соңында Г.Әбдіқалықова Оңтүстік Қазақстан облысының әйелдер қауымы өкілдерімен кездесті. Кездесу барысында отбасылық-демографиялық саясатты дамыту мәселелері, «Қазақстан-2050» Стратегиясын, «Нұрлы жол – болашаққа бастар жол» атты жаңа экономикалық саясатты жүргізуге әйелдердің белсене араласуы, Қазақстан Республикасының 2006-2016 жылдарға арналған Гендерлік теңдік стратегиясын іске асыру мәселелері талқыланды.
Г.Әбдіқалықова жұмыс сапарының қорытындылары бойынша мемлекеттік органдарға бірқатар нақты тапсырма берді. 
///Мемлекет басшысы өзінің алғашқы ресми сапары елдер арасындағы дипломатиялық қарым-қатынастың орнауының 20 жылдығына тұспа-тұс келгеніне тоқталды.
– Менің сапарым қарсаңында Сауда-экономикалық ынтымақтастық жөніндегі үкіметаралық комиссияның бірінші отырысы өтті. Бүгінде елдеріміз арасында экономикадағы өзара іс-қимыл деңгейі Қазақстан мен Сербияның мүмкіндіктеріне сай келмейді. Қазақстанда құрылыс және сауда салаларында Сербия капиталының қатысуымен 15-тей бірлескен кәсіпорын жұмыс жүргізуде. Сербия компаниялары Алматы метрополитенінің бірқатар стансасының, өңірлердегі басқа да инфрақұрылымдық нысандардың құрылысына қатысты, – деді Қазақстан Президенті.
Нұрсұлтан Назарбаев келіссөздер барысында Сербия бизнесінің Қазақстанды индустриялық-инновациялық және инфрақұрылымдық дамыту ісіне атсалысу мүмкіндіктерін талқылауға ерекше мән берілгенін атап өтті.
– Біз өнеркәсіп, құрылыс, ауыл шаруашылығы, көлік және транзит, медицина, туризм, шағын және орта бизнес салаларын ынтымақтастықтың басым бағыттары ретінде белгіледік. Бұл орайда бізде жақсы тәжірибе бар, оның ішінде Сербияның «Энергожоба» компаниясы Қазақстан аумағында бірқатар инфрақұрылымдық жобаларды іске асыруға атсалысқан болатын. Біз елімізге озық тәжірибесі мен технологиялары бар Сербияның жаңа компаниялары келеді деп үміттенеміз. Сондай-ақ, біз Азия мен Еуропа арасындағы жүк тасымалын арттыру үшін Қазақстан мен Сербияның көлік-транзит әлеуетін өзара пайдалану жөнінде пікір алмастық. Еуразиялық экономикалық одақ аясындағы өзара ынтымақтастық мүмкіндіктері талқыланды, – деді Мемлекет басшысы.
Қазақстан Президенті биылғы мамырда Астанада ЕАЭО елдері көшбасшылары қабылдаған сауда режімін біріздендіру жөніндегі келіссөздерді бастау туралы шешім Еуразиялық экономикалық одақ пен Сербия арасында еркін сауда аймағын құруға жол ашатынын мәлімдеді.
Бұдан бөлек, Нұрсұлтан Назарбаев Белградта қазақтың ұлы ақыны Жамбыл Жабаев ескерткішінің ашылғаны үшін алғыс айтып, еліміздің Сербиямен арадағы өңіраралық және мәдени-гуманитарлық байланыстарды дамыту ісін құптайтынын айтты.
Соңында Елбасы келіссөздердің маңызды бөлігі Қазақстан мен Сербияның халықаралық аренадағы ынтымақтастығына арналғанына назар аударды.
– Біз БҰҰ Қауіпсіздік кеңесінің 2017-2018 жылдардағы тұрақты емес мүшесі ретіндегі Қазақстанның қызметі аясында тығыз ынтымақтастық жасау жөнінде уағдаластық. Келіссөздер нәтижесі екіжақты ынтымақтастықты арттыру тұрғысынан өзара іс-қимыл аясын ұлғайтуға ортақ ниет бар екенін айғақтады. Біз Орталық Азия өңірі мен Еуропадағы жағдайды, терроризммен күрес мәселелерін талқыладық. Өзара іс-қимылдың барлық мәселелері бүгінгі қабылданған бірлескен мәлімдемеде атап көрсетілді, – деді Қазақстан Президенті.
///Мемлекеттер басшылары екіжақты қарым-қатынастың перспективаларын талқылап, бірқатар халықаралық өзекті мәселелер жөнінде пікір алмасты.
Түркия Президенті Қазақстанға ресми сапармен келуге, сондай-ақ биылғы қыркүйекте Астана қаласында өтетін Ислам ынтымақтастық ұйымының ғылым және технологиялар жөніндегі саммитіне қатысуға ниетті екенін білдірді.
///Елбасы Нұрсұлтан Назарбаев «Бір белдеу, бір жол» екінші халықаралық ынтымақтастық форумының сессиясында сөйлеген сөзінде қазіргі заманғы жаһандық сын-қатерлерге төтеп берудің жолдары туралы айтты.  
Елбасы кибер қауіпсіздік пен қолданыстағы коммуникацияның қауіпсіздігін қамтамасыз етудің өзектілігін және өңіраралық деңгейдегі бәсекенің арта түскенін атап өтті.
– Дамуды және қауіпсіздікті қамтамасыз ететін жаһандық институттардың тиімділігіне қатысты сұрақтар туындауда. Экономика саласында «сауда теке-тіресі мен санкциялық соғыстар» пайда болды. Бүкіл әлем бойынша порттар мен әуежайлардың терминалдары арқылы жөнелтілетін жүктер кідіре бастады. Түптеп келгенде, бұл әлем экономикасының даму қарқынын бәсеңдетіп, халықтың, әсіресе, дамушы елдер тұрғындарының жағдайын нашарлатады, – деді Нұрсұлтан Назарбаев.
Елбасы әлемдік қоғамдастықты адамзаттың жаһандық проблемаларын шешу үшін жұмылуға шақырды.  
– Алып құрлығымыздың дәл ортасында орналасқан Қазақстан Еуразияда тығыз серіктестік орнатуды әрдайым қолдайды. Біздің сыртқы саяси доктринамыз көп жақты ынтымақтастықты және бірлесе дамуды, сенім мен қауіпсіздікті нығайтуды көздейді. Біз бүкіл әлемге халықаралық күн тәртібіндегі ең күрделі мәселелерді талқылау бойынша да үлгі көрсете алдық, – деді Нұрсұлтан Назарбаев.         
Қазақстанның Тұңғыш Президенті еліміздің ядролық қарусыздану және жаппай қырып жоятын қарудың таралуын болдырмау ісіндегі жетістіктеріне тоқталды.
– Біз геосаясат пен геоэкономикада кейінге қалдыруға болмайтын міндеттерді шешуге септігін тигізетін жаһандық архитектураны қалыптастыру ісіне алдағы уақытта да атсалыса береміз. Менің ойымша, мұны «Үш Д» жаңа ахуалын қалыптастыру арқылы жүзеге асыруға болады. Мұны «Үш диалог» жүргізу қажеттігі деп түсінген жөн. Біріншісі жаһандық деңгейді қамтиды. Бұл – АҚШ, Ресей, Қытай және Еуропа одағы арасындағы диалог, – деді Елбасы.
Нұрсұлтан Назарбаев екінші диалогтың Еуразия деңгейінде қажеттігін атап өтті. Ондағы мақсат – Азиядағы өзара іс-қимыл және сенім шаралары жөніндегі кеңес пен Еуропадағы қауіпсіздік және ынтымақтастық ұйымының әлеуетін біріктіру.
– Үшінші диалог – бұл Еуразия экономикалық одағы, Еуропа одағы, Шанхай ынтымақтастық ұйымы және Оңтүстік Шығыс Азия елдері қауымдастығы арасындағы жүйелі экономикалық диалог. Осындай форматтағы экономикалық кооперацияны дамыту арқылы, біріншіден, елдеріміздің дамуына және азаматтарымыздың әл-ауқатының артуына зор серпін береміз. Екіншіден, экономиканы әртараптандырудың жаңа көздерін ашуға, бәсекеге қабілеттілікті нығайтуға, бизнес ахуалын жақсартуға және мемлекеттердің инвестициялық тартымдылығын арттыруға жағдай жасалады. Үшіншіден, Үлкен Еуразияның жаһандық рөлін арттыруға мүмкіндік туындайды, – деді Қазақстанның Тұңғыш Президенті.
Соңында, Елбасы аталған үш диалогтың басталуы форумға қатысушылардың барлығының мүдделеріне сай келетінін атап өтіп, біріккен Еуразияның жарқын болашағы үшін өзара байланыстар орнатудың қажеттілігі туралы айтты.








///
	 

	Кездесуде мұнай-газ саласын одан әрі дамытудың, оны жаңғырту мен әртараптандырудың өзекті мәселелері қаралды.

	Нұрсұлтан Назарбаев еншілес компаниялар арасында функциялардың қайталануын жойып, корпоративтік басқарудың халықаралық стандарттарына сәйкестендіру мақсатында «ҚазМұнайГаз» ҰК» АҚ-ның ұйымдастырушылық құрылымын жетілдіру қажеттігін атап өтті.

	Мемлекет басшысы мұнай өнімдерінің ішкі нарығын ретке келтіруге және мұнай өңдеу саласын дамытудың нақты перспективасын анықтаудың маңыздылығына назар аударды.

	Сондай-ақ, кездесу барысында Солтүстік Каспий жобасын одан әрі іске асыру жайы және «Теңізшевройл» ЖШС қызметімен бірге мұнай-газ секторының өзге де өзекті мәселелері қаралды.

	Отырыс қорытындысында Мемлекет басшысы қаралған мәселелер бойынша нақты тапсырмалар берді.


/// 
Іс-шараға сондай-ақ Ұлыбритания Премьер-Министрі Д.Кэмерон қатысты.
Мемлекет басшысы сөйлеген сөзінде форумға қатысушыларға тәуелсіз Қазақстанның қалыптасу тарихы мен бүгінде мемлекет жүргізіп жатқан экономикалық саясат туралы әңгімелеп берді.
Мәселен, Нұрсұлтан Назарбаев Қазақстан шекарасының ұзақтығы мен жерінің кеңдігі Еуразия кеңістігінде маңызды стратегиялық және көлік-логистикалық қызмет атқаруға мүмкіндік беретініне назар аударды.
Мемлекет басшысы елде 100-ден аса этнос өкілдері тұрып жатқанын, осы уақыт ішінде олардың тең құқықтары мен мүмкіндіктері сақталғанын, соның арқасында тұрақтылық қамтамасыз етіліп отырғанын да атап өтті.
Сонымен қатар, Қазақстан Президенті тәуелсіздік жылдарындағы экономиканың даму қарқыны туралы да айтты.
Осы кезеңде халықтың жан басына шаққандағы ішкі жалпы өнімі 700 доллардан 13 мың долларға дейін ұлғайды. Бұл біз үшін зор табыс деп есептейміз, – деді Нұрсұлтан Назарбаев.
Қазақстанның 90-жылдары экономиканы жекешелендірудің аса ауқымды шарасын жылдам әрі зор табыспен өткізгені де айтылды.
Мемлекет басшысы бүгінде экономикамызды дамытудың жаңа кезеңі келгенін атап өтті.
Қазір дағдарыс, энергия тасымалдаушы өнімдер бағасы төмендеді. Мен мұндай жағдайды болжадым, өйткені бұл – капиталистік экономиканың циклды дамуындағы заңдылық. Осы жағдайда біз елді жаңғырту үшін Бес институционалдық реформа мен «100 нақты қадам» жоспарын әзірледік, – деді Қазақстан Президенті.
Нұрсұлтан Назарбаев бүгін қол қойылған Ұлыбританияның ЭКСПО-2017 көрмесіне қатысуы туралы келісімді жоғары бағалайтынын атап өтті және «Астана» халықаралық қаржы орталығын құру жоспары туралы айтты.
Бұл жобаға британдық компаниялардың қатысуы аса маңызды болады деп ойлаймын, – деді Елбасы.
Сонымен қатар Нұрсұлтан Назарбаев Қазақстанның инвестициялық тартымдылығын арттыру, индустрияландыру бағдарламасын жүзеге асыру, «Жаңа Жібек жолы» жобасына қатысу үшін қолға алып жатқан шараларға егжей-тегжейлі тоқталды.
Соңында Мемлекет басшысы британдық компанияларды бірлескен жобаларға қатысуға шақырды.
Біз Лондоннан ештеңе сұрамаймыз. Сіздерді Қазақстанға келуге және бізбен бірге табыс табуға шақырамыз, – деді Нұрсұлтан Назарбаев. 




///Президент Қасым-Жомарт Тоқаевтың төрағалығымен бейнебайланыс режимінде Үкіметтің кеңейтілген отырысы өтті. Жиынға Премьер-Министр Әлихан Смайылов, Мемлекеттік хатшы Ерлан Қарин, Президент Әкімшілігінің Басшысы Мұрат Нұртілеу, Үкімет мүшелері, облыстар мен Нұр-Сұлтан, Алматы, Шымкент қалаларының әкімдері, орталық мемлекеттік органдардың және ұлттық компаниялардың жетекшілері қатысты.

Мемлекет басшысы жиында сөйлеген сөзінде еліміздің былтырғы әлеуметтік-экономикалық дамуы қорытындыланып, биылғы жоспардың талқыланатынын атап өтті.
– Өткен жылы ел экономикасы 4 пайызға өсті. Өңдеу өнеркәсібі 5,5, құрылыс индустриясы 7,6 пайызға артты.  Қызмет көрсету саласында оң үрдіс бар. Сауда-саттық 9,2, көлік саласы 3,6 пайызға артты. Дегенмен, инфляция межелі деңгейден асып кетті. Бұл көрсеткіш 8,4 пайыз болды. Өкінішке қарай, қаңтар оқиғалары қалыпты өмірімізді түбегейлі өзгертті. Заңсыз әрекеттердің салдарынан көптеген азаматтарымыз зардап шекті. Шағын және орта бизнес өкілдері шығынға ұшырады. Қазіргі мәліметтер бойынша бизнеске 100 миллиардтан астам теңге көлемінде залал келді, – деді Президент.

Қасым-Жомарт Тоқаев еліміздің пандемияға, іскерлік белсенділіктің төмендеуіне және ұлттық қауіпсіздікке төнген сын-қатерлерге байланысты күрделі кезеңді бастан өткеріп отырғанына назар аударды.
– Біз осындай қиын жағдайда ел бірлігінің арқасында мемлекетіміздің қауіпсіздігін, тіпті да тұтастығын сақтап қалдық. Қазір Үкіметтің басты міндеті – халықтың әл-ауқатын арттыру, азаматтардың табысындағы алшақтықты азайту және еңбек етуге қолайлы жұмыс орындарын ашу. Бәріміз елдің игілігі үшін қызмет етуге тиіспіз, – деді Мемлекет басшысы.    

Президенттің пікірінше, халықтың табысын арттыру және теңсіздікті азайту басым міндеттің бірі.
– Қазіргі таңда 1 миллионға жуық адамның табысы ең төменгі күнкөріс деңгейіне де жетпейді. Бұл – соңғы 10 жылдағы ең нашар көрсеткіш. Қазіргі уақытта менің тапсырмам бойынша Халықтың табысын арттыруға арналған бағдарлама әзірленіп жатыр, – деді Қасым-Жомарт Тоқаев.
Мемлекет басшысы инфляцияны ауыздықтау мәселесін екінші міндет ретінде атады.
– Сауда-саттықтағы тиімсіз делдалдыққа тоқтау салатын кез келді. Мысалы, 3 миллион адам тұратын Алматы қаласы мен оның төңірегіндегі елді-мекен тұрғындары тұтыну тауарларын көбіне «Алтын орда» базарынан алады. Алматы облысы мен Алматы қаласының әкімдеріне Үкіметпен бірлесіп, базарды тексеруді және тәртіп орнатуды тапсырамын.  Бұл жер пайдакүнемдер үшін нағыз майшелпекке айналған. Бұған Алматыдағы қаңтар оқиғасы кезінде анық көз жеткіздік.   Бұл – басқа өңірлерге де қатысты мәселе. Қажет болса, бұл жұмысқа құқық қорғау органдары атсалыссын.  Екі ай уақыт беремін, – деді Президент.

Мемлекет басшысы экономиканы өркендету үшін қосымша қаражат қарастыру міндетіне де тоқталды.
– Еркін экономикалық аймақтардың көпшілігі инвестиция әкелу үшін тиімді бола алмады деп мен бірнеше рет айттым.  Жарты триллион теңгеге жуық ауқымды салықтық ынталандыру топтамасына қарамастан жағдай осындай болып тұр. Нәтижесінде не таптық? Соңғы үш жылда еркін экономикалық аймақтарда өндірілген тауар көлемі ішкі жалпы өнімнің 1,5 пайызынан аспайды. Ал экспорттың үлесі жалпыелдік өнімнің 0,1 пайызын ғана құрайды. Осы мәселені реттейтін кез келді, – деді Қасым-Жомарт Тоқаев.
Президент Үкіметке бір айдың ішінде заңға өзгеріс енгізуден бастап, барлық қажетті шараны қабылдауға, соның ішінде іштен және сырттан инвестор тартуға тапсырма берді.
Мемлекет басшысы кеден бекеттеріндегі қордаланған мәселелерді жедел шешу қажет деп санайды.
– Тағы да қайталап айтамын: ондағы былықты жөнге келтірмесе, салдары қиын болуы мүмкін. Қытайдың статистикасы мен біздегі көрсеткіштің айырмасы 5,7 миллиард доллар болуы – соның дәлелі. Қазір Қытаймен арадағы кеден бекетінде 12 мыңнан астам көлік электронды кезекте тұр. Құзырлы экономикалық операторлардың заңсыз іс-әрекеті туралы бұған дейін де айттым. Олар кеденнен және басқа да бақылау органдарынан соншама жеңілдікті қалай алып отыр? Не себепті бұл мәселе назардан тыс қалған? Бұл сұрақтарға 10 күннің ішінде нақты әрі толық жауап күтемін, – деді Қасым-Жомарт Тоқаев.

Президент барлық деңгейдегі әкімдердің бюджет дербестігін одан ары арттыруы қажет екеніне арнайы тоқталды. Оның айтуынша, аймақтардың 82 пайызының дотацияда болуы дұрыс емес.
– Мен бұған дейін бюджетаралық қатынастың жаңа жүйесін қалыптастыру туралы  тапсырма берген болатынмын. Осы тапсырманы тағы да естеріңізге саламын, – деді Мемлекет басшысы.
Президент утилизациялық алым мәселесіне де тоқталды.
 – Утилизациялық алым бойынша барлық қаражат мемлекет пайдасына түседі деп шештік. Ендігі мәселе – мөлшерлеме деңгейін анықтау. Жұмыс тобы осы мәселені қызу талқылап жатыр. Бірден айтайын, утилизациялық алым қайта қаралады. Бірақ шектен шықпаған жөн. Автоөнеркәсіпті дамытуға жұмсалған ақшаны желге шашудың, ескі автокөліктерді сырттан әкеліп, қалдықтан нарық ашудың қажеті жоқ. Утилизациялық немесе тіркеу алымы түпкі мақсат емес. Бастысы – тұтынушылар үшін автокөліктер мен ауыл шаруашылығы техникасының қолжетімділігін қамтамасыз ету. Өндірушілер мен дистрибьютерлер тарапынан әрекет болады деп сенемін, – деді Қасым-Жомарт Тоқаев.

Президент жалдамалы тұрғын үйді субсидиялау жөніндегі бастамасын тездетіп жүзеге асыру қажеттігіне де баса мән берді. Бұл бастама өткен жылы іске қосылуы керек еді.
– «Отбасы банк» пен Цифрлық даму, инновациялар және аэроғарыш өнеркәсібі министрлігі субсидия алатындар мен жылжымайтын мүлікті жалға берушілер тіркелетін арнайы цифрлық платформаны әзірлеуге тиіс. Азаматтар өздерінің қажеттіліктеріне сәйкес әкімдіктер немесе құрылыс компаниялары айтқан жерден емес, өздері қалаған жерден тұрғын үй таңдай алады. Әлеуметтік жағдайы нашар топтар үшін жалға алу шығынының 50 пайызы мөлшеріндегі субсидия мемлекеттен төленеді. Тұрғындар отбасылық бюджеттің артылған ақшасын азық-түлік, білім алу, медицина және тағы басқа қажеттіліктеріне жұмсай алады. Осы жүйе бойынша өтінімдерді қабылдау мерзімін биылғы 1 мамырдан кешіктірмеуді тапсырамын, – деді Мемлекет басшысы.
Отырыс барысында агроөнеркәсіп кешенін дамыту мәселесіне баса мән берілді.
Президент соңғы 5 жылда ауылшаруашылығын дамытуға 2 триллион теңгеден астам қаражат бөлінгенін еске салды. Алайда, оның айтуынша, субсидия қанша өссе де, бұл салада ауыз толтырып айтатын өзгеріс болған жоқ.
– Субсидия түпкі иесіне жетпей, орта жолда талан-таражға түсуде. Тіпті, ауыл шаруашылығына еш қатысы жоқ салалар да оның қызығын көруде.  Соңғы жылдары Сыбайлас жемқорлыққа қарсы іс-қимыл агенттігі 960 қылмыстық іс тергеген. Соның 54 пайызы субсидияны жымқыруға қатысты болған. Мысалы, жайылымдық жерлерді суландыруға 80 миллиард теңге бөлінді. Бірақ, оның тең жартысы  желге ұшты. Осы жұмысқа қажетті құрал-жабдықтың бағасы  2-3 есе артық көрсетілген. Тіпті, кей жағдайда қаржыны қағаз жүзінде игере салған, – деді Қасым-Жомарт Тоқаев.
Мемлекет басшысы осы саланы ретке келтіруді, аграрлық саланың тиімділігін арттыруға бағытталған субсидиялаудың жаңа жүйесін құруды тапсырды.
Бұдан бөлек Президент жерді белгілі бір тұлғалардың меншігіне өтіп кетуіне жол бермеу мәселесіне тоқталды.
– Ауыл шаруашылығы министрлігі бір тұлғаға 98 мың гектарға дейін ауыл шаруашылығы жерлерін иемденуге рұқсат беретін қаулы жобасын әзірледі. Бұл өлшеусіз жер иелену құқығын заңдастыру әрекеті сияқты көрінеді, – деді Қасым-Жомарт Тоқаев.
Үкіметке жер учаскелерінің шекті көлемін анықтау үшін сарапшылар мен ғылыми институттардың қатысуымен жұмыс тобын құру тапсырылды. Мұны осы жылдың 1 мамырына дейін бекіту керек.
Президент энергетика кешенін дамытуға тағы бір басым міндеттің бірі ретінде тоқталды. Мемлекет басшысы былтыр осы салада болған дағдарысты еске салды. Атап айтқанда дизель отынының, авиакеросиннің, сұйытылған мұнай газының, электр қуатының тапшылығы байқалды.
Қасым-Жомарт Тоқаев еліміздің энергетикалық қауіпсіздігі мәселесін АЭС салу арқылы тез арада шешу қажет деп санайды.
– Жауапты тұлғалардың атом станциясын салу мәселесі жөніндегі сауалдарға жауап беруден неге жалтаратындарын түсінбеймін. Шындығын айту керек: егер таза атом энергиясы болмаса, инвестиция тартпақ түгілі, барлық экономикадан да, аймақтық көшбасшылықтан да айрылып қаламыз. Бізге электр қуаты, әсіресе таза атом энергиясы аса қажет. Экономикалық ахуалдан хабары жоқ популистердің сөзіне ермейік. Атом энергетикасының мәнін кәсіби деңгейде түсіндіру қажет, – деді Президент.
Президент денсаулық сақтау мәселесі жөнінде айта келе, бұл саланың қаржыны көп қажет ететінін атап өтті.
– Қолда бар қаржыны түгендеп, басымдықтарды қайта қарау керек. Бұл – алдағы жобаларға, соның ішінде мемлекет пен жекеменшіктің серіктестігі арқылы салынатын 20 ауруханаға қатысты мәселе. Оның әрқайсысына жұмсалатын шығын қолданыстағы заманауи ауруханалардың құнынан бірнеше есе артық. Мұндай мемлекет пен жекеменшіктің серіктестігі қажет емес, – деді Мемлекет басшысы.

Қасым-Жомарт Тоқаев сөзін түйіндей келе, мемлекет пен бизнес басшылыққа алуға тиіс қағидаттарды айқындады.
– «Жаңа Қазақстанды» құру үшін түсінікті әрі әділ мемлекеттік саясат жүргізілуі керек. Бұл саясат шенеуніктердің жөнсіздігіне жол бермейді. Бәсекеге және технологияға негізделген экономиканы қалыптастырады.  Сонымен бірге, жеке меншікке, адамның құқықтары мен бостандығына қол сұғылмауына заң үстемдігі арқылы  кепілдік береді, – деді Президент.    
Мемлекет басшысы билік пен қоғамның адал еңбек пен әділ ынталандыру идеологиясын ұстануы қажет екенін айтты. Бұл идеология компрадорлар мен уақыт өткізіп жүргендердің, масылдардың орнын алмастыруға тиіс. 
– Үкіметке шетелге заңсыз шығарылған қаражаттарды және онда сатып алынған активтерді елімізге қайтару жолдары жөнінде ұсыныс әзірлеуге 2 ай уақыт беремін, – деді Президент.
Сонымен қатар жиын барысында Премьер-Министр Әлихан Смайылов, Ұлттық банк төрағасы Ғалымжан Пірматов, «Самұрық-Қазына» АҚ басқарма төрағасы Алмасадам Сәтқалиев, Маңғыстау облысының әкімі Нұрлан Ноғаев, Алматы облысының әкімі Қанат Бозымбаев, Жамбыл облысының әкімі Бердібек Сапарбаев, Алматы қаласының әкімі Ерболат Досаев, Қызылорда облысының әкімі Гүлшара Әбдіқалықова, Солтүстік Қазақстан облысының әкімі Құмар Ақсақалов сөз сөйледі.
Мемлекет басшысының сөйлеген сөзінің толық мәтінімен мына сілтеме арқылы танысуға болады.

 
///Қауіпсіздік кеңесінің отырысында 2017-2020 жылдарға арналған Ұлттық қауіпсіздік стратегиясын іске асыру мәселелері, сондай-ақ Оңтүстік Қазақстан облысындағы қоғамдық-саяси және әлеуметтік-экономикалық ахуал қарастырылды.
Мемлекет басшысы былтыр қабылданған Ұлттық қауіпсіздік стратегиясы туындайтын қауіптер мен сын-қатерлерді анықтауға және оларға уақтылы тойтарыс беру шараларын қолдануға мүмкіндік беретінін атап өтті.  
– Былтыр біз ұлттық қауіпсіздікті қамтамасыз ету саласында бағдарламалық құжат қабылдадық. Ұлттық қауіпсіздік қорғаныс немесе ішкі саясатта ғана емес, сонымен қатар экономика, өскелең ұрпаққа тәрбие беру және басқа да барлық салаларда қамтамасыз етілуге тиіс, – деді Қазақстан Президенті.
Бұдан бөлек, жиын барысында Оңтүстік Қазақстан облысының әлеуметтік-экономикалық даму деңгейін көтеру, жаңа жұмыс орындарын ашу, инфрақұрылымды жетілдіру, сондай-ақ апатты жағдайдағы мектептерді қалпына келтіру, жаңа мектептер салу және өңірдегі діни экстремизмге қарсы іс-қимыл мәселелері талқыланды.
Отырыс қорытындысы бойынша Мемлекет басшысы орталық мемлекеттік және жергілікті атқарушы органдарға бірқатар нақты тапсырма берді. 
 
 

/// 
Қазақстандық спортшы өз хатында Мемлекет басшысына таяуда өткен жекпе-жектегі жеңісіне орай жолдаған жылы лебізі мен тілегі үшін алғыс айтады.
«Мен туған елімді халықаралық аренада танытып, Қазақстаннан шыққан саңлақ спортшы қандай болатынын бүкіл әлемге көрсете отырып, айрықша мақтаныш пен патриоттық, жауапкершілік сезімдеріне бөленем. Еліміздегі бокс пен спортты дамытуға қарапайым үлесімді қоса жүріп, Сізге және барша отандастарымызға қуаныш сыйлау, мемлекетіміздің мерейін өсіру мүмкіндігіне ие болғаным үшін шынайы бақыттымын», – делінген хатта.
Г.Головкин хат соңында Нұрсұлтан Назарбаевтың және барша қазақстандықтардың тарапынан көрсетілген қолдау оның жеңіске деген жігерін нығайта түсетінін атап өткен. 
///Қала әкімі Б.Сұлтанов Нұрсұлтан Назарбаевқа елорданы одан әрі дамыту және қала құрылысын жүргізу жоспары жөнінде мәлімет берді.
Елбасы тұрғындар үшін қолайлы жағдайлар жасаудың және әлеуметтік инфрақұрылымның қол жетімділігін қамтамасыз етудің маңыздылығын атап өтті.
Сонымен қатар, Қазақстанның Тұңғыш Президенті елорданы одан әрі дамыту ісін әлемдік тәжірибені және қала құрылысындағы заманауи трендтерді ескере отырып, жалғастыру қажеттігін айтты.
Нұрсұлтан Назарбаев елорданы газбен қамту және қала көшелерін көгалдандыра түсу үдерісіне ерекше тоқталды.
Сондай-ақ, қала көшелеріндегі көлік жүктемелерін төмендету, жаяу жүргіншілердің қауіпсіздігі, экологиялық проблемаларды шешу және Ботаникалық саябақты дамыту мәселелеріне баса мән берілді.
Қазақстан Республикасының Тұңғыш Президенті – Елбасының Баспасөз қызметі


///Кездесу барысында Қазақстан Президентіне «Самұрық-Қазына» акционерлік қоғамының 2018 жылы атқарған жұмыстары жөнінде есеп берілді.
Нұрсұлтан Назарбаев «Самұрық-Қазына» акционерлік қоғамы қызметінің негізгі көрсеткіштерінің нәтижелері жақсы екенін айтты. 
– Жалпы, Қор қызметінің қорытындылары басқа жылдармен салыстырғанда өте жақсы. Акционерлік қоғамның барлық компаниялары жылды табысты аяқтап, кірістерін арттыра түсті. Сонымен қатар, Қордың басқару деңгейлері жоспарлы түрде оңтайландырылды, – деді Елбасы.
А.Есімов Мемлекет басшысына Қор активтерін жекешелендіру барысы, «Қазақтелеком» және «Air Astana» компанияларын IPO-ға шығару жоспары, сондай-ақ «Самұрық-Қазына» акционерлік қоғамының «Сарыарқа» газ құбыры магистралін салу жұмыстарын қаржыландыру ісіне атсалысуы жөнінде баяндады.
Кездесу соңында Елбасы бірқатар нақты тапсырма берді.

///Мемлекет басшысы кездесуде АҚШ Президенті Дональд Трамппен жүргізілген келіссөздер барысында қол жеткізілген нәтижелерге тоқталды.
Нұрсұлтан Назарбаев Қазақстан мен АҚШ-тың мұнай-газ саласындағы ынтымақтастығына оң баға беріп, Теңіз және Қашаған кен орындарында жүзеге асырылып жатқан жобалар жөнінде айтты.
Мемлекет басшысы Қазақстандағы өнімді қайта өңдеу саласында инвесторлардың күш-қуатын арттыру қажеттігіне назар аударды.
Қазақстан Президенті еліміздегі «жасыл» энергетиканы дамытуға арналған жобалардың жүзеге асырылуы туралы әңгімелеп, Р.Перриді Төмен байытылған уран банкінің ашылуы жөнінде хабардар етті.
АҚШ-тың Энергетика министрі кездесуге ризашылығын білдіріп, инвестициялық ынтымақтастықты нығайтуға септігін тигізетін негізгі факторларды атады.
Кездесу соңында тараптар мұнай-газ және энергетика салаларындағы екіжақты қатынастарды одан әрі дамыту жөнінде пікір алмасты.

///Мемлекет басшысы халықаралық «ЭКСПО-2017» мамандандырылған көрмесінің мәдени-думанды және спорттық іс-шараларының кешенді бағдарламасы аясында ипподромда өтіп жатқан жамбы атудан «Алтын жебе» халықаралық турнирін тамашалады.
Сонымен қатар, Қазақстан Президенті ипподром аумағында орналасқан «Этноауыл» ұлттық-мәдени кешенін аралап көрді.
Нұрсұлтан Назарбаевқа кешен қонақтары назарына ұсынылатын қазақ халқының ұлттық тағамдарының түрлері, қолөнер бұйымдары, спорттық ойындар мен салт-дәстүр үлгілері көрсетілді.



///Президентке Елордадағы эпидемиологиялық жағдайды тұрақтандыру және вакцина салу шаралары жөнінде мәлімет берілді.
Қасым-Жомарт Тоқаев азаматтар коронавирусқа қарсы екпені тезірек алған жағдайда ғана қоғамдық орындарда бір-біріне қауіп төндірмейтінін, бизнес жандана түсетінін, қызметкерлердің жұмыс орындарына алаңдамай баруына және халықтың қалыпты өмірге қайта оралуына толық мүмкіндік болатынын айтты.
Президент тұрғындарға вакцина салуды уақытылы және жаппай ұйымдастыру, эпидемиологиялық жағдайды бақылауда ұстап, халықтың денсаулығын сақтау жөнінде қала әкіміне тапсырма берді.
Мемлекет басшысына қаладағы халық санының артуына байланысты білім беру ошақтарын салу арқылы үш ауысымдық мектептердің мәселесін шешу, кезекте тұрған азаматтарды қолжетімді баспанамен қамтамасыз ету бойынша ақпарат берілді.
Сонымен қатар Қасым-Жомарт Тоқаев Алтай Көлгіновке қаланы газдандыру мәселесін шешуді, инвестиция тартуды, Жұмыспен қамту жол картасын тиімді жүзеге асыруды, шағын және орта бизнеске қолдау көрсетуді тапсырды.
/// 
Іс-шараға сондай-ақ Ұлыбритания Премьер-Министрі Д.Кэмерон қатысты.
Мемлекет басшысы сөйлеген сөзінде форумға қатысушыларға тәуелсіз Қазақстанның қалыптасу тарихы мен бүгінде мемлекет жүргізіп жатқан экономикалық саясат туралы әңгімелеп берді.
Мәселен, Нұрсұлтан Назарбаев Қазақстан шекарасының ұзақтығы мен жерінің кеңдігі Еуразия кеңістігінде маңызды стратегиялық және көлік-логистикалық қызмет атқаруға мүмкіндік беретініне назар аударды.
Мемлекет басшысы елде 100-ден аса этнос өкілдері тұрып жатқанын, осы уақыт ішінде олардың тең құқықтары мен мүмкіндіктері сақталғанын, соның арқасында тұрақтылық қамтамасыз етіліп отырғанын да атап өтті.
Сонымен қатар, Қазақстан Президенті тәуелсіздік жылдарындағы экономиканың даму қарқыны туралы да айтты.
Осы кезеңде халықтың жан басына шаққандағы ішкі жалпы өнімі 700 доллардан 13 мың долларға дейін ұлғайды. Бұл біз үшін зор табыс деп есептейміз, – деді Нұрсұлтан Назарбаев.
Қазақстанның 90-жылдары экономиканы жекешелендірудің аса ауқымды шарасын жылдам әрі зор табыспен өткізгені де айтылды.
Мемлекет басшысы бүгінде экономикамызды дамытудың жаңа кезеңі келгенін атап өтті.
Қазір дағдарыс, энергия тасымалдаушы өнімдер бағасы төмендеді. Мен мұндай жағдайды болжадым, өйткені бұл – капиталистік экономиканың циклды дамуындағы заңдылық. Осы жағдайда біз елді жаңғырту үшін Бес институционалдық реформа мен «100 нақты қадам» жоспарын әзірледік, – деді Қазақстан Президенті.
Нұрсұлтан Назарбаев бүгін қол қойылған Ұлыбританияның ЭКСПО-2017 көрмесіне қатысуы туралы келісімді жоғары бағалайтынын атап өтті және «Астана» халықаралық қаржы орталығын құру жоспары туралы айтты.
Бұл жобаға британдық компаниялардың қатысуы аса маңызды болады деп ойлаймын, – деді Елбасы.
Сонымен қатар Нұрсұлтан Назарбаев Қазақстанның инвестициялық тартымдылығын арттыру, индустрияландыру бағдарламасын жүзеге асыру, «Жаңа Жібек жолы» жобасына қатысу үшін қолға алып жатқан шараларға егжей-тегжейлі тоқталды.
Соңында Мемлекет басшысы британдық компанияларды бірлескен жобаларға қатысуға шақырды.
Біз Лондоннан ештеңе сұрамаймыз. Сіздерді Қазақстанға келуге және бізбен бірге табыс табуға шақырамыз, – деді Нұрсұлтан Назарбаев. 




///Қазақстан Президентіне Түркістан облысының әлеуметтік-экономикалық дамуы жөнінде мәлімет берілді. Сондай-ақ, өңір басшысы Өмірзақ Шөкеев Қасым-Жомарт Тоқаевқа Түркістан қаласындағы құрылыс және әлеуметтік инфрақұрылымның негізгі нысандарын салу барысы жөнінде баяндады.
Кездесу қорытындысы бойынша Мемлекет басшысы бірқатар нақты тапсырмалар берді.
///
	 

	А.Винокуров өз хатында Нұрсұлтан Назарбаевты және барша қазақстандықтарды «Астана» велокомандасының «Джиро д`Италия» Гранд-Турындағы жеңісімен құттықтады.

	«Бұл зор жетістік Қазақстанның әлемдік спорт қоғамдастығының лайықты мүшесі болып табылатынын тағы дәлелдеді», - делінген хатта.

	Автор, сондай-ақ, бүгінде «Астана» әлемдегі ең мықты команданың бірі болып табылатынын және Италиядағы көпкүндіктегі жеңіс осыған айқын дәлел екенін атап өткен.

	«Астана» бренді бүгінде әлемге кеңінен танымал. Біз елімізді және жас елордамызды әлемге лайықты түрде танытуда Қазақстан велошабондоздары өз үлесін қосып жүргенін мақтан етеміз», - деп жазады А.Винокуров.

	Хат соңында А.Винокуров Мемлекет басшысын ортақ табыспен тағы да құттықтап, жаңа жеңістерге жету жолында шығармашылық күш-қуат тілейді
///Қасым-Жомарт Тоқаевқа ғылыми орталықтың негізгі бағыттары мен оны дамытудың басымдықтары жайында баяндалды.
Ахметқал Медеу Президентке институттың су қауіпсіздігін, табиғи қатерлерді, экология мен картография бағыттарындағы зерттеу жұмыстары туралы мәлімет берді.
Мемлекет басшысы Арал теңізі, Сырдария және Жайық өзендері, сондай-ақ, басқа да бірқатар су қоймаларына қатысты проблемаларды шешу жолында су қауіпсіздігін зерттеу мәселесінің маңызды екенін айтты.

///Қазақстан Президенті Белгісіз жауынгер бейітінің жанындағы Мәңгілік алауға гүл шоғын қойып, Ұлы Отан соғысында қаза тапқан батырлардың рухына тағзым етті. Рәсім соңында Мемлекет басшысы Құрмет қарауылының сап түзеп өткен салтанатты маршын көрді.
Александр бағындағы Мәскеу Кремлінің қабырғасын бойлай орналасқан «Белгісіз жауынгер бейіті» Мемориалдық сәулет кешені Мәскеу үшін соғысқан жауынгерлердің құрметіне 1967 жылы салынды. Кешенге Ресей мәдени мұрасының нысаны, сондай-ақ, Жалпыұлттық әскери даңқ мемориалы мәртебесі берілген.



///Мемлекеттік хатшыға Филиппин Республикасының Қазақстандағы Төтенше және өкілетті елшісі міндетін қоса атқарушы Карлос Д.Соррета, Чад Республикасының Қазақстандағы Төтенше және өкілетті елшісі міндетін қоса атқарушы Мбатна Банджанг, Эквадор Республикасының Қазақстандағы Төтенше және өкілетті елшісі міндетін қоса атқарушы Хулио Прадо Эспиноза, Экваторлық Гвинея Республикасының Қазақстандағы Төтенше және өкілетті елшісі міндетін қоса атқарушы Хосе Эсоно Мича Акенг, Непал Федеративтік Демократиялық Республикасының Қазақстандағы Төтенше және өкілетті елшісі міндетін қоса атқарушы Риши Рам Гхимире, Аргентина Республикасының Қазақстандағы Төтенше және өкілетті елшісі міндетін қоса атқарушы Рикардо Эрнесто Лагорио, Мексика Құрама Штаттарының Қазақстандағы Төтенше және өкілетті елшісі міндетін қоса атқарушы Бернардо Кордова Телло, Йемен Республикасының Қазақстандағы Төтенше және өкілетті елшісі міндетін қоса атқарушы Мохаммед Мотахар Алашаби сенім грамоталарын тапсырды.
Филиппин елшісімен әңгіме барысында Гүлшара Әбдіқалықова қазіргі кезде Қазақстан терроризмнен азат әлемге қол жеткізу үшін Мінез-құлық кодексін қабылдау жөніндегі Президент бастамасын ілгерілету жұмысын жүргізіп жатқанын айтты.
Мемлекеттік хатшы Чад елшісімен кездесуде Сахель бестік тобының қызметін терроризммен күрес жүргізудің маңызды тетігі ретінде атап өтті.
– Қазақстан алдына әлемдегі озық дамыған 30 елдің қатарына қосылу міндетін қойып отыр. Біз технологияларды трансферттеу және шетелдік серіктестерімізді еліміздегі инновациялық жаңарулар ісіне тартуға мүдделіміз, – деді Г.Әбдіқалықова Эквадор елшісімен кездесуде.
Экваторлық Гвинея елшісімен кездесу барысында Гүлшара Әбдіқалықова бұл елдің БҰҰ Қауіпсіздік Кеңесінің 2018-2019 жылдардағы тұрақты емес мүшесі болып сайлануымен құттықтады. Мемлекеттік хатшы халықаралық терроризммен және зорлық-зомбылық сипатындағы экстремизммен күрес жүргізу басым бағыттың бірі екенін атап өтті.
– Ауыл шаруашылығы, химия өнеркәсібі, туризм, банк ісі, көмірсутек шикізатын өндіру және тасымалдау ынтымақтастықтың перспективалы бағыттары болып саналады, – деді Мемлекеттік хатшы Непал елшісімен әңгімелесу кезінде.
Аргентина елшісімен кездесуде Г.Әбдіқалықова Буэнос-Айрес қаласының 2023 жылы ЭКСПО көрмесін өткізу құқығын жеңіп алуымен құттықтады. Биылғы жолдауда Мемлекет басшысы Қазақстанның Төртінші өнеркәсіптік революция жағдайында одан әрі дамуы жөніндегі міндеттерді айқындап берген еді. Осы орайда Мемлекеттік хатшы инновациялар мен цифрлық технологиялар саласындағы ынтымақтастықты дамытудың келешегі зор екенін атап өтті.
– Америка елдері арасында Мексика маңызды серіктесіміздің бірі болып саналады, – деді Гүлшара Әбдіқалықова осы елдің елшісімен әңгімелесу барысында.
Мемлекеттік хатшы ЭКСПО-2017 алаңындағы «Астана» халықаралық қаржы орталығы, «Жасыл» технологияларды дамыту жөніндегі халықаралық орталық және БҰҰ қолдауымен жүзеге асырылатын инвестициялық жобалар, IT-стартаптардың халықаралық технопаркі жобалары бойынша ынтымақтасуға шақырды.
Йемен елшісімен кездесу кезінде Мемлекеттік хатшы бейбітсүйгіш мемлекет ретінде Қазақстан әскери сценарийдің өрістегенін құптамайтынын айтты. Біздің ел аумақтық тұтастықты, егемендікті және заңды түрде сайланған билікті құрметтеу қағидаттарын қолдайтынын атап өтті.
Рәсім соңында Мемлекеттік хатшы Гүлшара Әбдіқалықова елшілерді Қазақстандағы дипломатиялық қызметтерінің басталуымен құттықтап, табыс тіледі.
///Басқосуға Қазақстан халқы Ассамблеясы Төрағасының орынбасары – Хатшылық меңгерушісі Д.Мыңбай, Парламент Мәжілісінің депутаттары, Ассамблея мүшелері, мемлекеттік органдардың, дипломатиялық корпустың, этно-мәдени бірлестіктердің өкілдері, «ЭКСПО-2017» көрмесіне келген шетелдік қонақтар, ғылыми және зиялы қауым өкілдері, халықтық қолданбалы өнер шеберлері қатысты.
Іс-шаралар Ұлттық музейде бастау алды. Онда ЭКСПО-2017 көрмесі өткізілетін кезеңде қоғамдық келісім мен жалпыұлттық бірліктің қазақстандық моделі жан-жақты таныстырылады.    
Мемлекеттік хатшы сөйлеген сөзінде Нұрсұлтан Назарбаевтың қоғамдық келісім мен жалпыұлттық бірліктің қазақстандық моделі көп этносты қоғамның интеграциялануына қатысты салмақты саясаттың жалпыға танылған эталоны болғанын атап өтті.
– Еліміздің Конституциясы нәсілдік, ұлттық, діни және әлеуметтік ерекшелігіне қарамастан, барлық азаматтар құқықтарының теңдігіне кепілдік береді және қорғайды, - деді Гүлшара Әбдіқалықова.  
Мемлекеттік хатшы бүгінде Қазақстанда 100-ден астам этнос пен 18 конфессия өкілдері бейбіт әрі тату өмір сүріп отырғанын айтты.  
Сондай-ақ іс-шара қонақтары бұқаралық ақпарат құралдарының этно-мәдени бірлестіктер туралы арнаулы көрмесімен, халықтық қолданбалы өнер шеберлері бұйымдарының жәрмеңкесімен, «Киіз үй – Елдің отауы» концепт-модулімен, қазақтың ұлттық тағамдары жөніндегі шеберлік сабақтарымен танысты.
Бұдан бөлек, Гүлшара Әбдіқалықова мен форумға қатысушылар ЭКСПО саябағы аумағында орналасқан Қазақстан халқы Ассамблеясының Бейбітшілік пен келісім аллеясының салтанатты ашылу рәсіміне қатысты.
Онда этномәдени бірлестіктердің және шығармашыл жастардың театрландырылған шеруі, халықтық қолданбалы өнер шеберлерінің «Шеберлер ауылы» көрме-жәрмеңкесі, «Алға, Қазақстан!» флешмобы өтті.
Форумның соңында Мемлекеттік хатшы бейбітшілік және келісім энергиясы ғаламшардағы ең таза әрі игілікті энергия екенін атап өтті.
Бейбітшілік пен келісім аллеясы арқылы жүріп өткен әр адам қонақжай әрі кең пейіл қазақ жерінің жылуына бөленетін болсын деген тілек айтылды.  
///
	 

	Мұнда Қазақстан Президентіне облыстағы құрылыс саласының дамуы мен «Қолжетімді баспана-2020» мемлекеттік бағдарламасының жүзеге асу барысы туралы баяндалды. Сондай-ақ, Мемлекет басшысына 12 тұрғын үй алабы, 5 шағын аудан салу қарастырылып отырған, жалпы алаңы 206 гектар Оңтүстік-батыс тұрғын үй ауданының нақтылы жоспарының жобасы таныстырылды.

	Нысанды аралау барысында Нұрсұлтан Назарбаев мердігер құрылыс компанияларының басшыларымен және құрылысшылармен әңгімелесті.

	«Қолжетімді баспана-2020» бағдарламасы аясында жалпы алаңы 316,7 мың шаршы метр 121 үйдің құрылысы жоспарлануда. Ол 6037 отбасын баспанамен қамтуға мүмкіндік береді. Жаңа тұрғын үй алабының аумағында әлеуметтік-мәдени мақсаттағы нысандар – 9 балабақша, 5 мектеп, Оқушылар сарайы, Жастар үйі, ХҚКО, емхана салу көзделіп отыр.  


///Кездесуде екі ел арасындағы ынтымақтастық пен халықаралық ұйымдар аясындағы бірлескен іс-қимыл мәселелері талқыланды.
– Біздің елдеріміздің ынтымақтастығы артып келеді.  Үкіметаралық, парламентаралық деңгейде жұмыс істеп келеміз. Әлемдік және аймақтық ұйымдарда да біргеміз. Тәуелсіздік жылдарында қалыптасқан тығыз қарым-қатынасты мен одан әрі дамытуға бар күш жігерімді саламын, – деді Қазақстан Президенті.
Қырғыз Республикасының Президенті жылы кездесуге ризашылығын білдіріп, мемлекетаралық байланыстардың достық сипатын атап өтті.
– Алыстағы ағайыннан жақындағы көршіні артық көретін біз Қазақстанмен арадағы ынтымақтасты одан әрі дамытуға мүдделіміз. Бүгінде үкіметаралық жол картасы бойынша жұмыстар атқарылуда. Өзіңізді Қырғыз Республикасына сапармен келуге шақырамыз, – деді Сооронбай Жээнбеков. 




///
	

	Мемлекет басшылары Астана мен Бішкектегі кездесулер қорытындысы бойынша қол жеткізілген уағдаластықтарды іске асыру барысын талқылап, бұның екіжақты қарым-қатынастарға жаңа серпін беретініне сенім білдірді.

	Нұрсұлтан Назарбаев пен Алмазбек Атамбаев Бішкекте жоспарланған ШЫҰ-ға мүше мемлекеттер басшылары кеңесі отырысының негізгі мәселелерін де қарастырды.

	Сонымен қатар, тараптар сауда-экономикалық және инвестициялық ынтымақтастықты одан әрі дамыту перспективалары туралы әңгімелесті.
/// 
Сапар аясында Г.Әбдіқалықова білім, денсаулық сақтау, мәдениет нысандарын аралап, этномәдени бірлестіктердің және өңірдегі әйелдер қауымы өкілдерімен кездесті.
Мемлекеттік хатшы Шымкент қаласындағы Әдет-ғұрып және салт-дәстүр орталығында облыстың этномәдени бірлестіктер өкілдерімен өткізген кездесуінде Қазақстан халқы Ассамблеясы Жылын өткізудің қоғамдық-саяси мәні жоғары екенін айтты. Г.Әбдіқалықова барлық іс-шаралар «Менің елім – Мәңгілік Ел» атты басты идеяны, бейбітшілікті, қоғамдық келісім мен халықтың бірлігін нығайтуға бағытталуға тиістігін атап көрсетті.
Кездесу барысында облыс әкімінің орынбасары Е.Айтаханов 2014 жылғы жұмыстың негізгі қорытындылары мен Оңтүстік Қазақстан облысы Ассамблеясының жұмыс жоспарлары туралы және өңірде ҚХА жылын өткізу жөнінде баяндады.
Сондай-ақ «ҚХА – 20 ізгі іс» республикалық эстафетасы аясында педагогика ғылымдарының докторы, профессор, Қазақстан Республикасы Гуманитарлық ғылымдар академиясының академигі, облыс Ассамблеясының ғылыми-сараптамалық тобының жетекшісі А.Қалыбекованың «Қазақ халық тәрбиесінің асыл мұрасы» және «Қазақ халық педагогикасының теориялық негіздері» атты кітаптарын Орталықтың депозитарийіне тапсыру рәсімі өтті.
Сонымен қатар, Мемлекеттік хатшы жұмыс сапары аясында 270 орынға арналған Шымкент қалалық балалар ауруханасын салтанатты жағдайда ашып, жаңа мекеменің медицина қызметкерлеріне балаларды сауықтыру ісінде табысқа жетуге тілектестік білдірді. Бұл ауруханада 15 жасқа дейінгі 10 мыңнан астам жеткіншек жыл бойы стационарлық ем алады.
Бұдан кейін Г.Әбдіқалықова апатты жағдай себептеріне байланысты қайта қалыпқа келтіріліп, 2014 жылдың 1 қыркүйегінде ашылған  Пушкин атындағы №1 мектеп-гимназиясына барды. Мектепте жоғары санаттағы 47 педагог, оның ішінде 2 педагогика ғылымдарының кандидаты жұмыс істейді.
Мемлекеттік хатшы сондай-ақ облыстық тарихи-өлкетану мұражайында болып, Қазақ хандығының 550 жылдығына арналған экспозицияларды аралап көрді.
Сапар соңында Г.Әбдіқалықова Оңтүстік Қазақстан облысының әйелдер қауымы өкілдерімен кездесті. Кездесу барысында отбасылық-демографиялық саясатты дамыту мәселелері, «Қазақстан-2050» Стратегиясын, «Нұрлы жол – болашаққа бастар жол» атты жаңа экономикалық саясатты жүргізуге әйелдердің белсене араласуы, Қазақстан Республикасының 2006-2016 жылдарға арналған Гендерлік теңдік стратегиясын іске асыру мәселелері талқыланды.
Г.Әбдіқалықова жұмыс сапарының қорытындылары бойынша мемлекеттік органдарға бірқатар нақты тапсырма берді. 
///
	 

	 

	Үндеудің мәтінін мына жерден қараңыз.
///
	 

	Президенттің жеделхатында Мақтай Рамазанұлы ұзақ та ғибратты ғұмыр кешкені айтылған. Ол әртүрлі жоғары лауазымды қызметтерді зор абыроймен атқарып, өзінің бар білімі мен ұйымдастырушылық дарынын туған елінің игілігіне жұмсады.

	- Қай қызметте де өзін қарапайым, жан-жүрегі адал әрі істің көзін білетін беделді тұлға ретінде танытып, халқымыздың шынайы құрметі мен сүйіспеншілігіне бөленді.

	Ол кісінің еңбегі мен жарқын дидарын халқымыз ұмытпайды, - делінген жеделхатта. 
///Мемлекет басшысы Белград қаласына келді. Сапар аясында Нұрсұлтан Назарбаев Сербия Президенті Томислав Николичпен шағын және кеңейтілген құрамда келіссөздер өткізеді. Оның қорытындысы бойынша бірқатар екіжақты құжаттарға қол қою көзделген.
Бұдан бөлек, Қазақстан Президентінің Сербияның Премьер-Министрі Александр Вучичпен, Сербия Патриархы Иринеймен кездесуі, сондай-ақ Белград қаласында Жамбыл Жабаевтың ескерткішін ашу салтанатты рәсіміне қатысуы жоспарланып отыр.


///Кездесу барысында Елбасы құрметті қонаққа «Қазақстан Республикасының Тұңғыш Президенті – Елбасы Нұрсұлтан Назарбаев» орденін табыс етті.
Нұрсұлтан Назарбаев Александр Лукашенконың интеграциялық үдерістерді дамыту және Еуразиялық экономикалық одақты құру ісіне сіңірген еңбегін ерекше атап өтті.  
– Биыл Еуразиялық экономикалық одақтың осы жерде құрылғанына 5 жыл және өзім ұсынған еуразиялық интеграция идеясының жария етілгеніне 25 жыл толып отыр. Сіз қолдау көрсетпегенде бұл ұйым құрылмас еді, – деді Нұрсұлтан Назарбаев.
Елбасы Нұрсұлтан Назарбаев Беларусь халқына және оның көшбасшысы А. Лукашенкоға әрдайым қолдау көрсетуге дайын екенін айтты.
– Сізге кез келген мәселе бойынша қолдау көрсетуге әрдайым дайынмын. Сіз Беларусь Республикасын жоғары деңгейде дамытып келесіз. Сізді Қазақстанның көрікті жерлерін тамашалауға шақырамын, – деді Қазақстанның Тұңғыш Президенті.
Александр Лукашенко қонақжайлық көрсетіп, марапат тапсырғаны үшін Нұрсұлтан Назарбаевқа ризашылық білдірді.
– Беларусь халқына құрмет көрсеткеніңіз үшін рахмет. Бұл маған ғана көрсетілген құрмет емес. Бұл – менің халқыма деген ыстық ықыласыңыз бен құрметіңіз. Қазақстанның Президенті – лайықты азамат. Сіз дана шешім қабылдадыңыз. Қазақстандықтар басқа халықтар сияқты тұрақтылықты бағалайтынына сенімдімін. Ең бастысы – еңбек. Еңбек етсең, нәтиже де болады, – деді Беларусь Республикасының Президенті.
Қазақстан Республикасының Тұңғыш Президенті – Елбасының Баспасөз қызметі




///
	 

	Кездесу барысында  мемлекеттер басшылары екіжақты ынтымақтастықтың басымдығы бар бағыттарын, сондай-ақ халықаралық күн тәртібіндегі өзекті мәселелерді талқылады.

	Атап айтқанда, Нұрсұлтан Назарбаев пен Ильхам Әлиев сауда-экономика, мұнай-газ және көлік-логистика салаларындағы қарым-қатынасты күшейту перспективаларына тоқталды. Бұл ретте тараптар экономикалық әлеуетті жүзеге асыру мақсатында өзара сауда көлемін ұлғайтудың маңыздылығын атап өтті.

	Бұдан бөлек, екі ел көшбасшылары халықаралық және өңірлік ұйымдар, Түркітілдес мемлекеттер Парламенттік Ассамблеясы аясындағы өзара іс-қимыл барысын қарастырды.


///Отырысты ашқан Г.Әбдіқалықова Мемлекет басшысы Нұрсұлтан Назарбаевтың биылғы жолдаудағы «Жастар мен отбасы институтын кешенді қолдау мемлекеттік саясаттың басымдығына айналуға тиіс» деген сөзіне баса назар аударды.
– Ұлттық комиссия жұмысының маңызды бағытының бірі отбасылық құндылықтарды әсіресе жастар арасында нығайту болып саналады, – деді Мемлекеттік хатшы.
Қазақстан Республикасының Бас прокуратурасы «Отбасындағы зорлық-зомбылықсыз Қазақстан» пилоттық жобасын жүзеге асыру қорытындысы жөнінде мәлімет берді. Оны жүзеге асыру барысында Шымкент қаласы мен Түркістан облысы әкімдіктерінде Отбасы, жастар және балалар істері жөніндегі басқармалар ашылды. Шымкентте «Медициналық психологиялық оңалту орталығы» құрылды. Түркістан облысының 14 ауданында және Шымкент қаласында «Халықты әлеуметтік-психологиялық қолдау қызметтері» ашылды. 2018 жылғы 9 айдың қорытындысы бойынша, оларға заңдық және әлеуметтік мәселелер бойынша консультация беріліп, 865 адамға психологиялық көмек көрсетілді.
Сонымен қатар, Қазақстан Республикасындағы 2030 жылға дейінгі отбасылық және гендерлік саясат тұжырымдамасын іске асыру бойынша Алматы облысының 2017-2019 жылдарға арналған іс-шаралар жоспарының орындалуы жөнінде баяндама тыңдалды. Өнімді жұмыспен қамту және жаппай кәсіпкерлікті дамытудың 2017-2021 жылдарға арналған бағдарламасы аясында 160 адам жұмысқа орналасып, 127 адам жолдама алған, 142 адам қайта даярлау курстарына қабылданды. Биылғы 10 ай ішінде «Бизнестің жол картасы 2020» бағдарламасы бойынша 23 әйел пайыздық мөлшерлемені субсидиялау түрінде жалпы құны 763 млн теңгеден асатын мемлекеттік қолдауға ие болды. Жастар ресурстық орталықтары жанынан Алматы облысының жас отбасыларын қолдау клубтары ашылды. Олардың жұмысы отбасы құндылықтарын қалыптастыруға және нығайтуға, ажырасулардың алдын алуға бағытталған.
Қоғамдық даму министрлігі Отбасыны дамыту мен қолдаудың 2019-2024 жылдарға арналған жол картасының жобасымен таныстырды. Онда отбасын құру мен дамытудың барлық кезеңіндегі ведомствоаралық кешенді жұмыстар қарастырылған.
Басқосуда 2018 жылғы жұмыс қорытындысы мен 2019 жылға арналған жұмыс жоспары қаралды.
Жиын соңында Мемлекеттік хатшы Гүлшара Әбдіқалықова мемлекеттік органдарға бірқатар нақты тапсырма берді.
///
	 

	Мемлекет басшылары өзара мүдделестік туғызып отырған мәселелерді талқылады. 
///Президентке жаһандық геосаяси дағдарыс жағдайында ұлттық экономиканы дамыту жөнінде ұсыныстар енгізілді. Сондай-ақ мұнай-газ секторының ғылыми-инжинирингтік әлеуетін күшейту мәселелері қарастырылды.
Белгілі ғалым және қоғам қайраткері Жақсыбек Құлекеев Қасым-Жомарт Тоқаевқа еліміздің әлеуметтік-экономикалық даму перспективалары туралы өзінің көзқарасын айтты. Сонымен қатар Жаңа Қазақстан құру аясында мемлекеттік қызметшілер мен экономика саласындағы мамандарды даярлау және қайта даярлау проблемалары талқыланды.
///Кездесуде Нұрсұлтан Назарбаев пен Әбдіжәміл Нұрпейісов мәдениет саласының қазіргі жағдайы жөнінде пікір алмасып, отандық әдебиетті одан әрі дамытудың перспективаларын талқылады.

///Президент Қасым-Жомарт Тоқаев Шетелдік инвесторлар кеңесінің 34-отырысы қарсаңында «Fortescue Future Industries» компаниясының негізін қалаушы әрі директорлар кеңесінің төрағасы Эндрю Форресті, сондай-ақ «Полиметалл УК» акционерлік қоғамының президенті Игорь Финогеновті қабылдады.
Эндрю Форрестпен кездесу барысында көміртегін аз пайдалана отырып даму мәселесі талқыланды. Бұл – Қазақстанның стратегиялық мақсаттарының бірі.
«Fortescue Future Industries» компаниясы директорлар кеңесінің төрағасы Президентке компанияның еліміздегі жел энергетикасы және жасыл сутегін өндіру жобаларына инвестиция салу жоспары туралы айтты.

Игорь Финогенов Қасым-Жомарт Тоқаевқа әлемдегі ірі тау-кен және алтын өндіруші компаниялардың қатарына кіретін «Полиметалл УК» акционерлік қоғамының жұмысы туралы мәлімет берді.
Кәсіпкер Мемлекет басшысына геологиялық барлау жұмыстарын жүргізу және күн электр станцияларын салу жөніндегі жоспарын айтты.
 
///Мемлекет басшысы Чех Республикасының Президентіне «ЭКСПО-2017» халықаралық көрмесінің ашылуына қатысқаны үшін ризашылық білдірді.
– Сіздің 2014 жылы Қазақстанға келген сапарыңыз есімде. Содан бері елдеріміз арасында көп жұмыс атқарылды, саяси және экономикалық салада екіжақты қатынастардың дамуы оң қарқын алып отыр, – деді Нұрсұлтан Назарбаев. 
Қазақстан Президенті М.Земанның мемлекет қайраткері ретінде күн тәртібіндегі түрлі халықаралық және өңірлік мәселелер бойынша өзінің жеке пікірі бар екенін, ол әрдайым осы арқылы ерекшеленетінін атап өтті.  
Чех Республикасының Президенті өзімен бірге кәсіпкерлер тобының келгенін, олардың экономикалық байланыстарды дамытуға, Қазақстан экономикасының түрлі салаларына инвестиция салуға мүдделі екенін айтты.
– Мен Чехия Үкіметі алдында сөйлеген сөзімде «ЭКСПО-2017» халықаралық көрмесіне қатысу қажеттілігін айтқан болатынмын, өйткені оны өте маңызды іс-шара деп санаймын. Оның үстіне біз Қазақстанды өңірдегі көшбасшы ретінде қарастырамыз,– деді М.Земан.  
Сондай-ақ, Чех Республикасының Президенті Астананың әсем қала екенін айтып, Нұрсұлтан Назарбаевтың бастамасымен салынған Қазақстан астанасының келбетінде көрініс тапқан архитектуралық идеяларды жоғары бағалады.  

///Салтанатты рәсімде сөз сөйлеген Нұрсұлтан Назарбаев барша жұртты Астанада халықаралық «ЭКСПО-2017» мамандандырылған көрмесінің ашылуымен құттықтады.
Елбасы 115 мемлекет пен 22 халықаралық ұйым қатысқан ЭКСПО көрмесін Қазақстанның ТМД және Шығыс Еуропа елдері арасынан бірінші болып өткізіп отырғанын атап өтті.      
– Біздің өтінішімізді және ұсынған тақырыбымызды қабыл алғандары үшін барлық елдерге ризашылығымды білдіремін. Осындай ауқымдағы көрме – бір мемлекеттің ғана атқарған ісі емес, бұл – осында өз жетістіктерін көрсетуге келген халықаралық қоғамдастықтың еңбегі. Астанадағы ЭКСПО халықаралық көрмесі – жаһандық кеңістікте елімізді танытудың және «Қазақстан» ұлттық брендін ілгерілетудің жаңа белесі. Біз «Болашақтың энергиясы» тақырыбын ұсына отырып, ғылыми прогрестің бел ортасында болуды қалаймыз, – деді Нұрсұлтан Назарбаев.
Мемлекет басшысы осыдан бір жарым ғасыр бұрын Лондонда өткен алғашқы дүние жүзілік көрмеден кейін адамзат орасан зор технологиялық өзгерістерді бастан өткергеніне тоқталып, бүгінде тиімді және қауіпсіз энергия саласындағы тың жаңалықтар қарсаңында тұрғанымызды атап өтті. Қазақстан Президенті «ЭКСПО-2017» көрмесі осы жаһандық үдеріске өзінің айрықша үлес қосатынына сенім білдірді.       
– Заманымыздың озық ойлы адамдарының қатысуы жоспарланған іс-шаралар адамзат дамуының жаңа бағыттарын айшықтайды. Миллиондаған қазақстандықтар мен дүние жүзінің түкпір-түкпірінен келетін жүз мыңдаған қонақ әлемдік ғылыми және инженерлік ақыл-ойдың керемет жетістіктерімен танысатын болады. ЭКСПО бағдарламасында 6 мың түрлі іс-шара өткізу жоспарланған. Олар әлем елдері арасындағы өзара түсіністікті дамытуға, ғылым, бизнес және қоғам арасындағы табысты іс-қимылға, сондай-ақ Қазақстан мәдениетімен танысуға септігін тигізеді. Біз келуге тілек білдіргендердің барлығын еліміздің басқа да өңірлерін аралап көруге, бірегей табиғатымызбен және тарихи мұрамызбен танысуға шақырамыз, – деді Нұрсұлтан Назарбаев.       
Мемлекет басшысы әлемнің экологиялық тұрғыдан теңдес және орнықты дамуының маңыздылығына тоқталып, «ЭКСПО-2017» тақырыбының біздің еліміз үшін өзекті екеніне ерекше назар аударды.
– Қазақстан орасан зор көмірсутек қорының бар екеніне қарамастан, жаңартылатын энергия көздеріне белсенді түрде көшетін болады. Осындай мақсат біздің «Стратегия-2050» бағдарламамызда және «Жасыл экономикаға» көшу жөніндегі тұжырымдамамызда көрініс тапты. Қазақстан 2050 жылға қарай жаңартылатын көздердің есебінен электр энергетикасының жалпы көлемінің жартысын өндіре алатын болады. Сонымен бірге экономикада энергияның жұмсалуы да азаяды, – деді Қазақстан Президенті.  
Нұрсұлтан Назарбаев «Астана ЭКСПО-2017» көрме кешенінің нысандары мен халықаралық павильондардың қалай пайдаланылатыны жөнінде  айтып берді.
– Көрмені аралаушылар назарына басты нысан – жер шарын бейнелейтін «Нұр Әлем» сферасы ұсынылады. Оның әр деңгейі энергияның белгілі бір түріне арналған. Сфераның өзегінде біздің Ұлттық павильон орналасқан. Онда қазақстандық ғалымдардың ең озық жобалары көрсетілген Қазақстанмен танысу аймағы және «Жасампаз энергия» аймағы бар. ЭКСПО көрмесіне мемлекеттер мен халықаралық ұйымдардың 130-дан астам экспозициялары әкелінді. Екі тақырыптық павильонда энергетиканың эволюциясы, оның ХХІ ғасырдағы проблемалары және осы саладағы технологиялық өрлеу сәті көрсетіледі, – деді Мемлекет басшысы.
Қазақстан Президенті көрменің іскерлік бағдарламасына тоқталды. Оның аясында Астана экономикалық форумы, Шетел инвесторларының кеңесі, Ислам ынтымақтастығы ұйымының саммиті сияқты бірқатар ірі халықаралық іс-шаралар өткізу жоспарланған.       
Мемлекет басшысы көрменің халықаралық өзара ынтымақтастыққа елеулі тың серпін беріп, еліміздің ғылымын дамытуға және экономикамызды жаңғыртуға септігін тигізетініне сенім білдірді.
Нұрсұлтан Назарбаев «ЭКСПО-2017» көрмесі аяқталған соң оның инфрақұрылымы одан әрі пайдаланылатыны туралы айтты.
– Бұл жерде «Астана» халықаралық қаржы орталығы жұмыс істейтін болады. «Жасыл» технологиялар мен инвестицияларды дамыту жөніндегі халықаралық орталық құрылады. ІТ-стартаптардың халықаралық технопаркі ашылады. Осылайша, еліміздің, өңіріміздің және әлемнің игілігі үшін ЭКСПО-дағы «инновацияның тамыр соғысы» жалғасатын болады, – деді Қазақстан Президенті.
Соңында Мемлекет басшысы «ЭКСПО-2017» көрмесін дайындау үдерісіне қатысушылардың барлығына шынайы қолдау көрсеткендері және көрме идеясын жүзеге асыруға атсалысқандары үшін алғыс айтты.
– Біздің мәртебелі қонақтарымызға – Астанадағы «ЭКСПО-2017» көрмесінің ашылу салтанатына қатысуға уақыт тауып келген мемлекеттер мен үкіметтер  басшыларына ерекше ризашылық білдіремін, – деді Нұрсұлтан Назарбаев. 





///Мемлекет басшысы Испания Королі VI Фелипені Қазақстанға бірінші рет ресми сапармен келуімен құттықтады.
– Тәуелсіздігіміздің алғашқы күндерінен бастап Испания біз үшін жақын ел болды. Ұлы тарихы мен мәдениеті қалыптасқан Испаниямен достық қарым-қатынаста болғанымызды мақтан тұтамыз. Осы ынтымақтастықтың негізі Король І Хуан Карлостың тұсында қаланды.
Нұрсұлтан Назарбаев Испания Короліне Қазақстан тәуелсіздігінің алғашқы жылдарындағы жан-жақты қолдауы, сондай-ақ халықаралық аренадағы ниеттестігі үшін алғыс айтты. 
– Сіздер Еуропадағы қауіпсіздік және ынтымақтастық ұйымында төраға болуымызға, сонымен қатар БҰҰ Қауіпсіздік Кеңесінің тұрақты емес мүшелігіне сайлануымызға қолдау білдірдіңіздер. Біз ынтымақтастығымызды одан әрі жалғастыруға дайынбыз, – деді Мемлекет басшысы.
Испания Королі Қазақстан Президентіне қонақжайлық көрсеткені үшін алғыс айтып, елімізді халықаралық «ЭКСПО-2017» мамандандырылған көрмесінің ашылуымен құттықтады.
– Менің сапарымның Астанада «ЭКСПО-2017» көрмесінің таңғажайып ашылу рәсіміне тұспа-тұс келуі – зор мәртебе. Сізді осындай ұлы оқиғамен құттықтаймын, – деді VI Фелипе.    
 


///Қасым-Жомарт Тоқаев Корея Республикасына шақырып, шынайы ықыласпен қарсы алғаны үшін Президент Мун Чже Инге ризашылық білдіріп, бұл мемлекеттік сапарға ерекше мән беретінін атап өтті.
– Екі елдің арасы алшақ болғанымен, халықтарымыз – тағдырлас. Корея – Қазақстанның Шығыс Азиядағы стратегиялық серіктесінің бірі. Қазір сан салалы байланысымыз қарқынды дамып келе жатыр. Біз бүгін осы қарым-қатынасты жаңа деңгейге көтеру үшін өзара сенім мен қолдауға негізделген келіссөздер жүргіздік. Ықпалдастықтың тың бағыттарын айқындадық, – деді Қазақстан Президенті.

Мемлекет басшысы өткен ғасырдағы тарихи оқиғалардың екі халықты жақындата түскеніне тоқталды.
– Ондаған мың корей қазақ жерінен пана тапты. Қазақстан олардың екінші Отанына айналды. Корей жұртының ұлттық батыры, генерал Хон Бом До Қызылорда қаласында жерленгенін жақсы білесіздер. Президент Мун Чжэ Иннің өтінішімен оның сүйегі менің шешіміммен туған жеріне жеткізілді. Бұл шара – біздің елдеріміздің арасындағы өзара сенімнің жарқын көрінісі. Кезінде Қазақстанға жер аударылған корейлердің ұрпағы бүгінде 100 мыңнан асты. Олар мемлекеттеріміздің достық қатынасын нығайта түсуге зор үлес қосып келеді, – деп атап өтті Қасым-Жомарт Тоқаев.
Мемлекет басшысы брифингте өңірлік және халықаралық мәселелер бойынша пікір алмасып, негізгі түйткілдерді талқылағандарын, сондай-ақ, бірнеше маңызды келісімге қол қойылғанын айтты.
– Қазақстан Кореямен серіктестікті жан-жақты дамытуға баса мән береді. Біз өзара тиімді әріптестікті жоғары бағалаймыз. Ынтымақтастықты тың қарқынмен жалғастыруға мүдделіміз. Бүгін қабылданған Кеңейтілген стратегиялық серіктестік туралы бірлескен мәлімдеме – соның айқын дәлелі. Бұл құжат қазақ-корей ықпалдастығының аясын кеңейтіп, қарым-қатынасымызды жаңа белеске көтеруге септігін тигізеді деп сенемін. Екіжақты байланыстардың өзегі – сауда-экономикалық ынтымақтастық. Корея – жоғары технологиясы мен инновациялық өнеркәсібі дамыған қуатты мемлекет. Қазақстан – экономикалық өсімі тұрақты әрі инвестициялық ахуалы қолайлы ел. Қазірдің өзінде «Таңғы шық елі» Азиядағы сауда серіктестеріміздің ішінде екінші орында тұр. Бұған қоса, Корея еліміздегі ең ірі 10 инвестордың қатарына кіреді, – деді Қазақстан Президенті.

Қасым-Жомарт Тоқаев соңғы 15 жылда Корея Қазақстан экономикасына 6 миллиард доллардан астам инвестиция салғанын, «Samsung», «Hyundai» және «Lotte Group» концерндері – біздің ірі инвесторларымыз екенін атап өтті.
– Өткен жылдың қорытындысы бойынша екі елдің сауда-саттық көлемі 5,9 миллиард долларға жетті. Алдағы меже – осы көрсеткішті айтарлықтай арттыру. Бүгін біз пандемиядан кейінгі кезеңде шикізаттық емес тауар айналымын ұлғайтып, оны әртараптандыруға келістік. Сондай-ақ, «Самал жел» бағдарламасын жандандыруға уағдаластық. Осы арқылы жаңа инвестиция мен жоғары технологияның елімізге келуіне қолайлы жағдай жасаймыз. Біз түрлі бағыттағы ауқымды жобаларды бірлесе жүзеге асырудың мүмкіндіктерін қарастырамыз. Бұл ретте, ауыр өнеркәсіп пен машина жасау, тау-кен және барлау, баламалы энергетика салаларының болашағы зор. Қазақстанда инновациялық өндірістерге деген сұраныс жоғары. Әсіресе, коммуникация, ауыл шаруашылығы, медицина және фармацевтика жобаларына баса мән береміз, – деді Мемлекет басшысы.
Екіжақты ықпалдастыққа тың серпін беру үшін Корея Республикасының Пусан қаласында Қазақстанның Бас консулдығын ашу туралы шешім қабылданды.
– Бұл  серіктестігімізді стратегиялық рухта дамытудың тағы бір жолы. Келесі жылы Қазақстан мен Кореяның дипломатиялық қатынас орнатқанына 30 жыл толады. Осы орайда біз мәдени-гуманитарлық байланыстарды күшейтіп, нақты іс-шаралар өткізу маңызды екенін атап өттік, – деді Қасым-Жомарт Тоқаев.


 
///Бүгін Президенттің төрағалығымен Шетелдік инвесторлар кеңесінің 34-ші пленарлық отырысы өтті. Жиынға ірі трансұлттық компаниялардың, мемлекеттік органдардың басшылары мен халықаралық ұйымдардың өкілдері қатысты.
Отырыстың күн тәртібінде экономиканы көміртегінен арылту ісін дамыту және көміртегін аз пайдалану технологияларын енгізу мәселелері қарастырылды.
Мемлекет басшысы бүгінгі отырыс халықаралық ахуалдың шиеленіскен жағдайында өтіп жатқанын атап өтті.
– Жаһандық логистика жүйесінің бұзылуы, сауда соғыстары, бұрын-соңды болмаған инфляциялық қысым – мұның бәрі бүгінгі күннің шынайы көрінісі. Мұндай жағдайда мемлекет пен бизнес жаңа ойын ережелеріне тез бейімделуі керек. Біз тек осылай ғана бәсекеге қабілеттілігімізді сақтай аламыз, – деді Президент.

Қасым-Жомарт Тоқаев жүргізіліп жатқан ауқымды демократиялық реформалар, жуырда өткен жалпыұлттық референдумның негізгі мақсат-міндеттері туралы айтты. Президенттің пайымынша, жүргізіліп жатқан саяси реформалар кешенді экономикалық жаңғырумен қатар жүруге тиіс.
– Дәл осындай тәсіл бізге орташа табыстың қыспағынан шығуға, дамудың келесі деңгейіне өтуге жол ашады. Сондықтан біз, шын мәнінде, еліміздің нарықтық, еркін әрі бәсекеге қабілетті экономика құруға бағытталған жаңа экономикалық саясатын жүзеге асырып жатырмыз. Осыған байланысты инвестициялық ахуалды жүйелі түрде жақсартуға да ерекше көңіл бөлеміз, – деді Мемлекет басшысы.
Президент экономиканы көміртегінен арылту және көміртегін аз пайдалану технологиясын енгізудің өзектілігіне назар аударды. Атап айтқанда, климаттың өзгеруіне, бидай өнімінің азаю және су ресурстарының жеткіліксіз болу қатерлеріне байланысты проблемаларды шешу үшін шұғыл түрде жүйелі шаралар қабылдау мәселесіне тоқталды.
Қасым-Жомарт Тоқаев Қазақстандағы барлық парниктік газ қалдықтарының 80 пайызы қазба отындарын пайдалану арқылы энергия өндірумен байланысты және бұның еліміздің климатына кері әсер ететін негізгі фактор екенін атап өтті. Оның айтуынша, энергетика саласын жаңғыртудың айтарлықтай маңызы бар.
Қазақстан Президенті инвестициялық ахуалды одан әрі жақсарту және инвесторлардың заңды құқығын қорғау жүйесін жетілдіру мемлекетіміздің стратегиялық міндеті екенін атап өтті.
– Былтыр шетелдік серіктестер біздің экономикамызға шамамен 24 миллиард доллар инвестиция салды. Бұл оның алдындағы жылмен салыстырғанда 38 пайызға көп. Бір айта кетерлігі, шетелдік инвестицияның 60 пайыздан астамы қазірдің өзінде экономиканың шикізаттық емес секторына тиесілі. Біз бұл инвестицияларды жоғары бағалаймыз және шетелдік серіктестер алдындағы барлық міндеттемемізді мінсіз орындауға бар күшімізді саламыз. Қазақстан инвесторлар үшін ашық есік саясатын күшейте түседі, – деді Мемлекет басшысы.

Қасым-Жомарт Тоқаев шетелдік компаниялармен тікелей ықпалдастықты жолға қою, соның ішінде оларды елімізге көшіру немесе бірлескен кәсіпорындар ашу үшін барлық институционалдық жағдайларды жасауға дайын екенін мәлімдеді.
– Біздің мақсатымыз – инновацияларды дамыту және еліміздегі адам капиталының деңгейін арттыру. Шетелдік инвесторлар кеңесі бұл жерде, әсіресе, өзара тиімді шешімдерді табу және ынтымақтастықтың өзекті бағыттары жөнінде тәжірибе алмасу тұрғысынан өзіне тиісті рөлін атқаруы керек деп есептеймін. Үкімет осы кеңеспен бірлесе отырып, аталған мәселелерді шешудің нақты шараларын талдап, әзірлеуі қажет, – деді Қазақстан Президенті.
Қасым-Жомарт Тоқаев инвестициялық ахуалды жақсарту жөніндегі жүйелі жұмыс ауқымды реформалармен ұштасатынын айтты. Бұл жерде адал бәсекелестікті дамыту, сыбайлас жемқорлықты жою, тиімді мемлекеттік басқару, адам капиталының сапасын арттыру және сот жүйесін реформалау мәселелері сөз болды.
Мемлекет басшысы өз сөзінде 2060 жылға дейін көміртегінен бейтараптыққа қол жеткізу үшін күш жұмылдыру керек екеніне ерекше назар аударды. Сондай-ақ ауқымды экономикалық, технологиялық және әлеуметтік жаңғыруларды қамтитын тиісті стратегиялық жоба әзірленіп жатқанын жеткізді. Бұл жыл соңына дейін қабылдануға тиіс.

Президент Еуропа одағының 2030 жылға қарай парниктік газ қалдықтарын 55 пайызға азайтуға және 2050 жылға қарай көміртегінен бейтараптыққа қол жеткізуге ниетті екенін еске салды. Бұл ретте Мемлекет басшысы 2026 жылдан бастап қазақстандық экспорттаушылар Еуропа одағының бюджетіне шекаралық көміртегі салығын төлейтініне және бұл отандық өнімнің бәсекеге қабілеттілігіне әсер етуі мүмкін екеніне назар аударды.
Осы ретте Қасым-Жомарт Тоқаев ел экономикасындағы көміртегін пайдалану көлемін төмендету және экономикалық шығындардың алдын алу үшін атқарылып жатқан шараларға егжей-тегжейлі тоқталды. Атап айтқанда, қалдықтарды саудалауға қатысты ұлттық жүйені еуропалық жүйеге жақындату жөнінде Үкіметтің атқарып жатқан жұмысы туралы мәлімдеді.
– Парниктік газ қалдықтарының үлестік коэффициенттерінің есептеу әдістемесін күшейту бағытында қайта қарауды жеделдету қажет. Есептеу тәсілі еуропалық әдіске сәйкес, яғни саладағы ең озық 10 өндіріс негізінде жасалуға тиіс. Осы ретте өндірістің негізгі ғана емес, қосалқы түрлерін де ескеру керек. Сондай-ақ Еуропа одағының қалдықтарды сату жүйесі сияқты экономика секторларын кеңінен қамту қажет. Кеңес мүшелері іс жүзінде көмек көрсетуге тиіс. Бұл жұмысты келесі жылы аяқтау қажет, – деді Президент.

Мемлекет басшысы экономиканың экспортқа бағытталған секторларына арналған квоталарды ақылы түрде бөлуге кезең-кезеңімен көшу қажет екенін атап өтті. Президенттің пікірінше, квота саудасының отандық жүйесі парниктік газ қалдықтарын өлшеу және тексеру бойынша сенімді деректерге негізделуі керек.
– Алайда, іс жүзінде, біз мүлде олай емес екенін көріп отырмыз. Парниктік газ қалдықтарын тексеру және анықтау жөніндегі органдар берілген есептерді қашықтан куәландырып, қондырғылар орнатылған операторлық учаскелерге бармайды. Осылайша, елдің әртүрлі аймағында олар бір уақытта жиырмаға жуық есепті тексере алады. Мұндай есептердің дұрыстығы күмән тудырады. Сондықтан Үкіметке парниктік газ қалдықтарын тексеру және анықтау жөніндегі органдардың жауапкершілігі мен құзыретін күшейту жөнінде пәрменді шаралар қабылдауды тапсырамын, – деді Мемлекет басшысы.
Сонымен қатар Қасым-Жомарт Тоқаев үлкен энергетикалық тәсілге көшуге дайындық жұмыстарын біртіндеп ынталандыруға бағытталған жаңа Экологиялық кодекстің қабылданғаны жөнінде айтты. Құжат кәсіпорындарды экологиялық төлемдерден толығымен босату арқылы өндірісті жаңғыртуға мүмкіндік береді. Бұл ретте Президент ірі өнеркәсіп кәсіпорындарына 2023 жылдың 1 қаңтарынан бастап қалдықтарға мониторинг жасайтын автоматтандырылған жүйені орнату жөніндегі міндеттерін еске салды. Сондай-ақ Үкіметке осы талапты уақтылы және сапалы орындауды қамтамасыз етуді тапсырды.

Қазақстан басшысы атап өткен тағы бір маңызды міндет – аумақтарды көгалдандыру және жаңа алқаптарға ағаш отырғызу.
– Менің тапсырмаммен 2025 жылға дейін еліміз бойынша екі миллиард ағаш отырғызу жоспарланып отыр. Өткен жылы 138 миллион, ал биыл 280 миллион ағаш егілді. Алайда бұл қарқын жеткіліксіз, оны жылдамдату қажет. Кеңес мүшелерін аталған бастаманы қолдап, осы іске елеулі үлес қосуға шақырамын, – деді Мемлекет басшысы.
Президент елімізде газ тұтынуға сұраныстың артқанын атап өтіп, көмірді пайдалануды азайту ісінде газ саласының маңызды рөл атқаратынын айтты.
– Газ экспортына қарағанда ішкі қажеттіліктерді қамтамасыз ету маңызды екенін қадап айтқым келеді. Үкіметке Теңіз кен орнының акционерлерімен бірлесе отырып, экспортталатын екі миллиард текше метр газды ішкі нарыққа қайта бағыттауды тапсырамын, – деді Қасым-Жомарт  Тоқаев.

Мемлекет басшысы жаңартылатын және баламалы энергия көзін дамыту әлеуетінің артып келе жатқанына тоқталды. 2030 жылға қарай еліміздің энергия теңгеріміндегі жаңартылатын энергия көзін кемінде 15 пайызға дейін арттыру міндеті қойылды.
Сонымен қатар Президент атом энергиясын пайдаланудың маңызды екенін атап өтті. Оның пікірінше, жаңартылатын энергияның тұрақсыз және газ тарату ісі шектеулі болған жағдайда «залалсыз» атом үздіксіз энергия берудің жалғыз көзі болады.

Қазақстан Президенті сөзін қорытындылай келе, Кеңес мүшелерін «жасыл» жобаларды жүзеге асыру, ESG инвестициясын тарту және орнықты даму мақсаттарына қол жеткізу жөніндегі іс-қимылдарды жандандыруға шақырды. 
Жиын барысында Еуропалық қайта құру және даму банкінің президенті Одиль Рено-Бассо, Премьер-министрдің орынбасары – Сауда және интеграция министрі Бақыт Сұлтанов, Ұлттық экономика министрі Әлібек Қуантыров, «Шетелдік инвесторлардың қазақстандық кеңесі» Ассоциациясы басқармасының төрағасы Ерлан Досымбеков, Азия даму банкінің вице-президенті Ашок Лаваса, Chevron корпорациясының атқарушы вице-президенті Джеймс Джонсон, Еуропа, Таяу Шығыс және Африка елдеріндегі Citigroup компаниясының бас атқарушы директоры Дэвид Ливингстон, ERG Sarl директорлар кеңесінің төрағасы Александр Машкевич, Exxon Mobil корпорациясының аға вице-президенті Нил Чапман, Ресей мен ТМД елдеріндегі General Electric компаниясының президенті Бела Ференци, Шығыс Еуропа бойынша Philip Morris International компаниясының президенті Марко Мариотти, «Полиметалл УК» АҚ президенті Игорь Финогенов, Орталық және Шығыс Еуропа елдеріндегі PwC компаниясының басқарушы серіктесі Ник Кош, Veon Ltd тобының бас атқарушы директоры Каан Терзиоглу, Азия-Тынық мұхиты аймағы бойынша TotalEnergies компаниясының аға вице-президенті Жулиен Пуже баяндама жасады.



 
///
	 

	Қазақстан  Президенті Түркияның Бодрум қаласына Түркітілдес мемлекеттер кеңесінің Төртінші саммитіне қатысу үшін келді.

	Саммит аясында Нұрсұлтан Назарбаев Кеңеске мүше мемлекеттер басшыларымен екіжақты кездесулер өткізеді деп жоспарланып отыр.

	
	 
///Қасым-Жомарт Тоқаев Владимир Путинді туған күнімен құттықтап, Ресей халқының игілігі жолындағы оның аса жауапты мемлекеттік қызметіне табыс тіледі.
Қазақстан Президенті Ресей көшбасшысының тату көршілік, стратегиялық серіктестік және одақтастық рухында тұрақты дамып келе жатқан екіжақты қатынастарды нығайтуға қосқан үлесін жоғары бағалады.
Қасым-Жомарт Тоқаевтың пікірінше, Владимир Путиннің күш-жігерінің арқасында Ресей әлемдік деңгейдегі беделді державаға айналды. Бүгінде Ресейсіз халықаралық маңызды мәселелерге қатысты ешқандай шешім қабылданбайды.
Тараптар 30 қыркүйекте өткен Қазақстан мен Ресей арасындағы Өңіраралық ынтымақтастық форумының қорытындысына оң баға берді. 
Мемлекеттер басшылары екіжақты ынтымақтастық мәселелері мен халықаралық проблемалар бойынша белсенді саяси диалогтарды жалғастыруға келісті.
///Басқосуға Ұлттық Олимпиада комитетінің президенті Т.Құлыбаев, Мәдениет және спорт министрлігі Спорт және дене шынықтыру істері комитетінің төрағасы С.Сәпиев, фристайл-могулдан еңбегі сіңген спорт шебері Ю.Галышева, кәсіби боксшы С.Ахмедов, мәнерлеп сырғанаудан халықаралық дәрежедегі спорт шебері Э.Тұрсынбаева, шаңғымен трамплиннен секіру спортынан халықаралық дәрежедегі спорт шебері С.Ткаченко қатысты.
Мемлекет басшысы еліміздің спорт саласын дамытуға және халықаралық аренада Қазақстанның имиджін ілгерілетуге үлес қосқан жас шеберлердің еңбектерін ерекше атап өтті.
– Мен сіздермен жүздескеніме қуаныштымын. Осы жыл «Жастар жылы» деп жарияланды. Ал спорт, негізінен, – жастардың ісі. Мемлекет бұл саланы дамытуға баса мән береді. Сіздерге қарап жастарымыз спортпен шұғылдануға және саламатты өмір салтын ұстануға ұмтылады. Сіздердің жетістіктеріңіз мемлекеттің беделін арттыруға септігін тигізеді, – деді Қазақстан Президенті.
Жас спортшылар халықаралық жарыстарда көрсеткен өнері, алған әсерлері жөнінде ой бөлісіп, келешек жоспарлары туралы айтты.
– Мен әрдайым Қазақстан жастарын спортпен шұғылдануға шақырамын. Барлық облыстарда заманауи спорт инфрақұрылымы бар. Стадиондар салынып, жабық кешендер бой көтерді. Спорт – денсаулық пен ұзақ өмір сүрудің кепілі, – деді Нұрсұлтан Назарбаев.
Мемлекет басшысы жас спортшылардың кәсіби тұрғыдан одан әрі өсуінің перспективаларына назар аударды.
– Бағындыратын биіктеріңіз әлі алда екенін көріп отырмын. Әлемдік жарыстан медаль алу оңай емес. Жастардың сіздерге қарап бой түзеп, дендері сау, мықты болып өскенін қалаймын, – деді Қазақстан Президенті.
Соңында Нұрсұлтан Назарбаев атлеттерді қол жеткізген жетістіктерімен тоқтап қалмай, жаңа табыстарға жете беруге шақырды.
Кездесуде жас спортшыларға Қазақстан Президентінің атынан естелік сыйлықтар табыс етілді.



///
	 

	Қазақстан мен Ресей Президенттері Украинаның оңтүстік шығысындағы ахуалды және осы елдегі дағдарыстан шығудың ықтимал жолдарын талқылады. 
///Қасым-Жомарт Тоқаев Қазақстанның сыртқы саясатының бейбітшілдік сипатын атап өтіп, еліміздің халықаралық ұйымдармен арадағы сындарлы ынтымақтастыққа адал екенін айтты.
– Сіздің Словакияның Сыртқы істер министрі әрі Еуропадағы қауіпсіздік және ынтымақтастық ұйымының қазіргі төрағасы ретінде Нұр-Сұлтан қаласына келгеніңізге қуаныштымын, – деді Мемлекет басшысы.
Халықаралық ұйым жетекшісі ЕҚЫҰ-ның мақсаты қақтығыстардың алдын алу, қауіпсіздікті қамтамасыз ету, жан-жақты тиімді ынтымақтастық орнату екенін атап өтті, сондай-ақ Қазақстанның халықаралық дағдарыстарды реттеудегі стратегиялық рөліне ерекше тоқталды.
– Мені және делегациямызды қабылдауға уақыт тапқаныңыз үшін Сізге алғыс айтамын. Мүмкіндікті пайдалана отырып, Президент лауазымына кірісуіңізбен құттықтаймын, сондай-ақ Сізге және еліңізге зор табыс тілеймін. Еуропадағы қауіпсіздік және ынтымақтастық ұйымының төрағасы ретінде Қазақстанға келгеніме қуаныштымын, – деді Мирослав Лайчак.
Кездесу аясында тараптар күн тәртібіндегі өңірлік және халықаралық өзекті мәселелерді талқылап, Қазақстан Республикасының Еуропадағы қауіпсіздік және ынтымақтастық ұйымымен ықпалдастығының перспективаларына тоқталды.


///Иран Ислам Республикасы, Тегеран қаласы
 
Қасым-Жомарт Тоқаев пен Ибрахим Раиси шағын форматтағы кездесуден кейін екі мемлекеттің ресми делегацияларының қатысуымен кеңейтілген құрамда келіссөз жүргізді.
Кездесу барысында тараптар Қазақстан мен Иран арасындағы қатынастардың қазіргі жағдайы мен даму перспективаларын жан-жақты талқылады. Көлік және логистика, өнеркәсіп, ауыл шаруашылығы салаларындағы сауда-экономикалық ынтымақтастықты, сондай-ақ мәдени-гуманитарлық байланыстарды нығайтуға ерекше назар аударды.
Қасым-Жомарт Тоқаев Иран делегациясына ілтипат білдіре отырып, биыл екі ел арасындағы дипломатиялық қатынасқа 30 жыл толғанын атап өтті. Оның айтуынша, осы мерзім ішінде елдеріміз тығыз  мемлекетаралық ынтымақтастық орнатты.
– Біз тату көршілік пен берік достыққа негізделген сындарлы саяси диалог құрдық. Екі ел арасында ауқымды шарттық-құқықтық база қалыптасты. 60-тан астам келісім жасалды. Үкіметаралық экономикалық комиссия белсенді жұмыс атқаруда. Біз енді Бірлескен сауда палатасын құруды жоспарлап отырмыз. Парламентаралық байланыстар жолға қойылды. Өңіраралық кооперация нығая түсуде. Халықаралық ұйымдар аясында тығыз әріптестік орнаттық, – деді Қасым-Жомарт Тоқаев.

Мемлекет басшысы экономикалық ынтымақтастықтың перспективалары туралы айта келе, биыл бірінші тоқсанда екіжақты тауар айналымы қарқынды дами түскеніне, елдеріміз арасындағы өзара сауда-саттық көрсеткішін арттыру маңызды екеніне тоқталды.
Бұдан бөлек, Мемлекет басшысы көлік және логистика саласының, атап айтқанда «Қазақстан – Түрікменстан – Иран» теміржолының үлкен әлеуеті бар екеніне назар аударды. Сондай-ақ Президент Каспийдегі  теңіз айлақтарының транзиттік-экспорттық мүмкіндігін толық пайдалану керек екенін атап өтті. Ақтау және Құрық, Амирабад және Анзали айлақтарының әлеуеті зор.
Ауыл шаруашылығы – екі ел арасындағы экономикалық ықпалдастықтың негізгі бағыттарының бірі. Бұл ретте, Қасым-Жомарт Тоқаев Иранның бірқатар компаниясы ірі қара мал өсіру, ет өңдеу, сүт өнімдерін шығару және күріш өсіру бағыты бойынша Қазақстанда жұмыс істеп жатқанын атап өтті. Осыған байланысты Мемлекет басшысы Қазақстан тарапының Иранға тасымалданатын отандық ауыл шаруашылығы өнімдерінің номенклатурасын кеңейтуге дайын екенін мәлімдеді.

Сонымен қатар Мемлекет басшысы жеңіл өнеркәсіп, агроөнеркәсіп кешені салаларындағы бірлескен жобаларды жүзеге асыруға ниетті екенін жеткізді.
Қазақ-иран қатынастарын нығайтуда мәдениет саласындағы ықпалдастық ерекше рөл атқарады. Осы ретте Ирандағы қазақ диаспорасы екі ел арасын байланыстырушы алтын көпір болады. Қасым-Жомарт Тоқаев тарихты зерттеу және тарихи деректер алмасу бағытындағы ынтымақтастықты нығайту перспективасына да тоқталды.
Өз кезегінде Ибрахим Раиси Қасым-Жомарт Тоқаевқа және қазақстандық делегацияға ілтипат білдіре отырып, Мемлекет басшысының бұл ресми сапары екіжақты ынтымақтастықтың барлық бағыты бойынша қазақ-иран қатынастарын дамытуда жаңа бетбұрыс болатынын жеткізді.
– Сіздің сапарыңыз сауда-экономикалық ынтымақтастықты, соның ішінде көлік-транзит, знергетика, ауыл шаруашылығы және туризм салаларын дамытуға тың серпін беретініне сенімдімін, – деді Ибрахим Раиси.
Кездесу соңында Мемлекет басшысы Иран Президентін Қазақстанға сапармен келуге шақырды.
Келіссөз қорытындысы бойынша Қасым-Жомарт Тоқаев пен Ибрахим Раиси екіжақты ынтымақтастықты жаңа деңгейге көтеруге бағытталған Бірлескен мәлімдемеге қол қойды.


Содан кейін мемлекеттер басшыларының қатысуымен ресми делегациялардың  мүшелері мынадай құжаттарға қол қойды:
1. Қазақстан Республикасы Сыртқы істер министрлігі жанындағы Сыртқы саяси зерттеулер институты мен Иран Ислам Республикасы Сыртқы істер министрлігінің Саяси және халықаралық зерттеулер институты арасындағы ынтымақтастық жөніндегі өзара түсіністік туралы меморандум;
2. Қазақстан Республикасы Мәдениет және спорт министрлігі мен Иран Ислам Республикасы Мәдениет және исламдық бағдар министрлігі арасындағы 2022-2025 жылдарға арналған мәдени алмасу бағдарламасы;
3. Қазақстан Республикасы Сауда және интеграция министрлігі мен Иран Ислам Республикасы Өнеркәсіп, тау-кен және сауда министрлігі арасындағы талдамалық зерттеулер және тәжірибе алмасу саласындағы ынтымақтастық туралы меморандум;
4. Қазақстан Республикасы мен Иран Ислам Республикасы арасындағы екіжақты сауданы арттыру бойынша ынтымақтастық жөніндегі өзара түсіністік туралы меморандум;
5. Қазақстан Республикасының Ауыл шаруашылығы министрлігі мен Иран Ислам Республикасының Ауыл шаруашылығы джихады  министрлігі арасындағы ауыл шаруашылығы саласындағы ынтымақтастық жөніндегі өзара түсіністік туралы меморандум;
6. Ауыл шаруашылығы өнімдерінің саудасы мен транзитіндегі  Қазақстан-Иран ынтымақтастығы туралы меморандум;
7. «Хабар» Агенттігі» акционерлік қоғамы мен Иран Ислам Республикасы Телерадио хабарларын тарату компаниясы арасындағы ынтымақтастық жөніндегі өзара түсіністік туралы меморандум;
8. «ҚазМұнайГаз» Ұлттық компаниясы» акционерлік қоғамы мен Иран Ислам Республикасы Ұлттық мұнай компаниясы арасындағы өзара түсіністік туралы меморандум;
9. «Қазақстан темір жолы» Ұлттық компаниясы» акционерлік қоғамы мен Иран Ислам Республикасының Темір жолдары арасындағы ынтымақтастық туралы меморандум.
///
	 

	Кездесу барысында екіжақты және көпжақты ынтымақтастық мәселелері, бірқатар басым тақырыптар талқыланды. Олардың қатарында саяси диалогты нығайту тетіктерін қоса алғанда, сыртқы қауіпсіздік саласындағы өзара іс-қимыл перспективасы, сондай-ақ, сауда-экономикалық қатынастарды дамыту жайы сөз болды.

	Еуропалық Одақтың Қазақстан Республикасының негізгі сауда-экономикалық серіктесі болып табылатыны, сыртқы сауда айналымындағы үлесі 50 миллиард доллардан асатыны және Қазақстан экономикасында жинақталған шетел капиталының үштен бірін иеленетіні атап өтілді.
///
	 

	Кездесуге Президенттер, атап айтқанда, Қазақстаннан – Нұрсұлтан Назарбаев, Армениядан – Серж Саргсян, Беларусьтен – Александр Лукашенко, Қырғызстаннан – Алмазбек Атамбаев, Ресейден – Владимир Путин, Тәжікстаннан – Эмомали Рахмон, сондай-ақ ҰҚШҰ бас хатшысы Николай Бордюжа қатысты.

	Мемлекеттер басшылары ұйымның жауапкершілік аймағындағы ахуалды талқылап, қауіпсіздіктің жаһандық және өңірлік сын-қатерлеріне қарсы ҰҚШҰ-ның дағдарыстық әрекет ету жүйесі жағдайын қарастырды. 

	Сонымен қатар сессия барысында ұйымдағы төрағалықты Ресейден қабылдап алған Тәжікстан келер жылғы қызметтің басым бағыттарымен таныстырды. 

	Қазақстан Президенті сессияға қатысушыларға арнаған сөзінде ҰҚШҰ-ға мүше мемлекеттердің барлығына ортақ міндет қауіпсіздікті нығайтуға, өңірдегі бейбіт әрі тұрақты дамуға қажетті жағдайды қамтамасыз етуге атсалысу екеніне тоқталды.

	– Бұл өзге елдермен және халықаралық ұйымдармен сындарлы әрекеттестік үшін ашық ұйым. Отырыста қабылдау жоспарланған шешімдер ҰҚШҰ-ға мүше мемлекеттер арасында қауіпсіздікті қамтамасыз ету және қызметтің тиімділігін көтеру саласындағы ынтымақтастықты одан әрі нығайта түседі деп үміттенемін, – деді Нұрсұлтан Назарбаев.

	Сессияда сөйлегендер Шарттың ережесін нақты жүзеге асыруды қамтамасыз ету үшін ҰҚШҰ-ға мүше мемлекеттердің өзара белсене ықпалдасуы қажеттігін атап өтті. 

	Кеңейтілген құрамдағы отырыстың қорытындысы бойынша мемлекет басшылары ҰҚШҰ аясындағы сыртқы саяси үйлестіруді жетілдіруге, Ұйымның әскери және әскери-экономикалық, терроризммен күрес, ақпараттық қауіпсіздік және кадр даярлау салаларындағы ынтымақтастығын дамытуға қатысты 20 шақты құжатқа қойды.

	Сондай-ақ президенттер Мәлімдеме қабылдады, онда қазіргі заманның негізгі қауіптері мен сын-қатерлеріне қарсы іс-қимылдар көрініс тапқан.  



///Ардақты аналар!
Аяулы арулар!
 
Сіздерді Халықаралық әйелдер күнімен шын жүректен құттықтаймын!
Әйелдер қауымы – әрдайым отбасының ұйытқысы, береке-бірліктің шырақшысы. Әр адамның өміріндегі қуанышты әрі жарқын сәттердің көп болуына сіздер мол үлес қосып келесіздер.   
Ел басына күн туғанда асыл аналарымыз бен аяулы аруларымыз қиындыққа мойымай, ұлт тағдырына араласты. Еселі еңбегімен және ерен ерлігімен танылған әйелдердің есімдері тарих жылнамасына мәңгілікке жазылып, жадымызда жатталады.
Егемен елімізде әйелдер қауымы үшін жаңа мүмкіндіктерге жол ашылды. Отбасы институтын, көп балалы аналарды, кәсіпкер әйелдерді қолдау және гендерлік теңдікті қамтамасыз ету – мемлекеттік саясаттың аса маңызды басымдығы.
Сіздердің шығармашылық және кәсіби біліктіліктеріңізді арттыру үшін барлық жағдай жасалуда. Алдағы уақытта талантты да талапты әйелдер қоғамдық-саяси өмірдің түрлі саласында зор жетістікке жететініне сенемін.
Сіздерге мықты денсаулық, бақ-береке және толағай табыс тілеймін!
 
 
///
	

	Нұрсұлтан Назарбаев шақыруға ризашылығын білдіріп, жаһандық дағдарыстың бір себебі экономиканың нақты секторымен байланыссыз «сабынды көбік» түріндегі қаржылық құрылымдардың қарқынды дамуы екенін атап өтті.

	Мемлекет басшысы маңызды әлемдік шешімдерді қабылдау кезінде көптеген дамушы елдердің ұстанымы іс жүзінде назарға алынбайтынын айтты.

	– Қазақстан тәрізді елдердің де пікірі еленуі үшін бұдан екі жыл бұрын менің тарапымнан G-GLOBAL жобасы бастама ретінде көтерілді. Ол G8-ге және G20-ға балама емес, қазіргі кезде ақпараттық-коммуникативтік алаң ретінде іске асырылып жатқан жаһандық диалогтың қосымша құралы ғана, – деді Қазақстан Президенті.

	G-GLOBAL-ден бөлек Қазақстанның бастамасы бойынша БҰҰ Бас Ассамблеясының қолдауымен Астанада 104 елдің экономикалық ведомстволары жетекшілерінің қатысуымен Дағдарысқа қарсы бүкіләлемдік конференция өткізілді.  Осы инновациялық жаһандық диалог форматына баса назар аударған Нұрсұлтан Назарбаев мейлінше өзекті проблемаларды шешуге қатысты өз көзқарасын ортаға салды. Осылайша әлемдік қаржы- валюталық архитектура барлық елдің мүддесін сақтауға эволюциялық жолмен келуге тиіс.

	Мемлекет басшысының келесі ұсынысы әлемдік экономикадағы борышкерлік қатынастарды теңдестіруге байланысты болды.

	– Мемлекеттік және корпоративтік қарыз алу көлемін реттеудің және бақылау жасаудың жаңа элементтерін әзірлеу әрі енгізу ұсынылады, – деді Қазақстан Президенті

	Нұрсұлтан Назарбаев дағдарысқа қарсы күресте өңірлік ықпалдастықтың маңызды рөл атқаратынын айта келіп, Қазақстан, Ресей және Беларусь құрған Кеден одағын мысалға келтірді.

	– Қазақстан да Дүниежүзілік сауда ұйымына кірудің қорытынды кезеңінде тұр. Бұл орайда осында отырған мемлекеттер мен үкіметтер басшыларынан 2013 жылдың соңына дейін Қазақстанның ДСҰ-ға кіруіне қолдау көрсетуді сұраймын, – деді Мемлекет басшысы. 

	Бұған қоса, Қазақстан Президенті біздің еліміз G20-ның «Жасыл климат қоры» жөніндегі бастамасын қолдайтынын мәлімдей келе, «Болашақтың энергиясы» тақырыбында ЭКСПО-2017 халықаралық көрмесінің Астанада өтетіні Қазақстанның «жасыл экономиканы» жаңғыртуының айғағы екеніне тоқталды.     

	Соңында Нұрсұлтан Назарбаев айтылған ұсыныстардың назарға алынып, аталған салалардағы қызметтің жандана түсетініне сенім білдірді. 

///
	 

	Кездесу барысында екі елдің сауда-экономикалық, инвестициялық, отын-энергетикалық және көлік-транзиттік салалардағы ынтымақтастығының негізгі мәселелері талқыланды. Сондай-ақ халықаралық күн тәртібіндегі өзекті жайттар жөнінде пікір алмасылды.

	Қазақстан Президенті Қытаймен арадағы қарым-қатынастардың қарқыны мен достық сипатына тоқталды.

	– Біз ҚХР Төрағасы Си Цзиньпинмен бірнеше рет кездестік, елдеріміздің әрі қарайғы ықпалдастығына қатысты көптеген мәселелерді талқыладық. Бұл байланыстар нақты экономикалық сипат алып отырды, олардың ең ірісі энергетикалық серіктестікте көрініс тапты. Бүгінде Қазақстан мұнайының едәуір бөлігі қытайлық компаниялардың қатысуымен өндіріледі. Біз Қазақстан арқылы экспорттық құбыр желісін салдық, – деді Мемлекет басшысы.  

	Сонымен қатар, Нұрсұлтан Назарбаев екі елдің көлік-транзиттік салада табысты ынтымақтасып отырғанына назар аударды.

	– «Қорғас» мемлекетаралық сауда орталығының құрылысын, сондай-ақ  біздің еліміз арқылы транзитті қамтамасыз ету үшін теміржол және автокөлік жолдарын салу жөнінде бірлескен жұмыстар атқарылуда. Бұл орайда біз ҚХР Төрағасының Ұлы Жібек жолын жаңғырту, инфрақұрылымдық жобалар үшін тиісті қор және банк құру туралы бастамасын қолдаймыз, – деп атап өтті Мемлекет басшысы.

	Ли Кэцян өз кезегінде Мемлекет басшысына ҚХР Төрағасы Си Цзиньпиннің сәлемі мен игі тілектерін жеткізді, сондай-ақ екі елдің өзара ықпалдастығы оң сипатта дамып келе жатқанына тоқталды.   

	– Қытай халқы мен үкіметі атынан Сізді алдағы келе жатқан мерекемен –Қазақстанның Тәуелсіздігі күнімен шын жүректен құттықтағым келеді. Біздің елдеріміздің арасындағы ынтымақтастық өте жоғары деңгейде. Мен қазақстандық әріптестерімізбен қарым-қатынастарымызды бұдан әрі нығайту жөнінде пікір алмасуға әзірмін, – деді Ли Кэцян.


///Кездесуде Нұрсұлтан Назарбаевқа еліміздің валюта-қаржы нарығындағы қазіргі ахуал жөнінде мәлімет берілді.
– Қазіргі уақытта мұнай бағасының өсіп келе жатқаны байқалуда. Еліміздегі экономикалық ахуал мен теңге бағамы тұрақты. Жақында Ұлттық банк пен Үкімет тұрғындар үшін бірлескен мәлімдеме жасады. Сіздердің тараптарыңыздан бұл дұрыс шешім деп ойлаймын, – деді Елбасы.
Сонымен қатар, Нұрсұлтан Назарбаевқа қаржы секторының тұрақтылығын қамтамасыз ету және инфляция деңгейін сақтап қалу үшін қабылданып жатқан шаралар туралы мәлімделді.
 
Қазақстан Республикасының Тұңғыш Президенті – Елбасының Баспасөз қызметі

///
	 

	«Қазақстан Республикасы Тұңғыш Президентінің — Елбасының Мемлекеттік бейбітшілік және прогресс сыйлығы туралы» 2001 жылғы 5 шілдедегі  Қазақстан Республикасының Заңына сәйкес ҚАУЛЫ ЕТЕМІН:

	1. Сәулет өнерін дамытуға, бейбітшілікті және халықтар арасындағы достықты, өзара сенімді нығайтуға қосқан ерекше үлесі үшін сәулетші Норман Фостерге 2014 жылғы Қазақстан Республикасының Тұңғыш Президентінің – Елбасының Мемлекеттік бейбітшілік және прогресс сыйлығы берілсін.

	2. Осы Жарлық қол қойылған күнінен бастап қолданысқа енгізіледі.

	 

	 

	Қазақстан Республикасының

	             Президенті                                                                                                 Н.Назарбаев

	 

	 

	 

	Астана, Ақорда, 2014 жылғы 12 желтоқсан

	                        № 978
///Мемлекеттер басшылары әңгімелесу барысында екі жақты сауда-экономикалық және инвестициялық ынтымақтастықты одан әрі нығайтуға және кеңейтуге мүдделі екенін танытты.
Атап айтқанда, атом және баламалы энергетика саласындағы, сондай-ақ Қазақстанда мұнай мен газды қайта өңдеу жөніндегі бірлескен жобаларды іске асырудың маңыздылығына назар аударылды.
Сонымен қатар, тараптар әлемдік мұнай нарығындағы өзекті мәселелер жөнінде пікір алмасып, мұнай экспорттаушы елдер рөлінің маңызды екенін атап өтті.
Екі ел басшылары өзара сапар жасау тәжірибесін жалғастыру жөнінде уағдаласты.
Телефон арқылы сөйлесуге Сауд Арабиясы жағы бастамашы болды.
/// 
Ұлттық мерекеге байланысты Мемлекет басшысының атына шетел үкіметтері мен мемлекеттері басшыларынан құттықтаулар келіп түсті.
Ресей Федерациясының Президенті В.Путин Қазақстан  әртараптандырылған қуатты экономикасы бар, демократиялы, көпэтносты ел ретінде табысты дамып келе жатқанын, халықаралық аренада лайықты беделге ие екенін, сондай-ақ халықаралық күн тәртібіндегі өзекті мәселелерді шешу ісіне маңызды үлес қосып отырғанын атап өтті.
«Қазақстан мен Ресейдің көпғасырлық дәстүрлі достық пен тату көршілікке негізделген байланыстарының деңгейі жоғары екенін қанағаттанушылықпен атап өтемін. Еуразиялық экономикалық одақтың қарқын алып келе жатқан қызметі өзара тиімді ынтымақтастық үшін түрлі салаларда жаңа перспективаларға жол ашады», – деді В.Путин.
Сондай-ақ Ресей Президенті Қазақстан мен Ресейдің арасындағы стратегиялық серіктестік және одақтастық қатынастар екі ел мүддесі үшін Еуразия кеңістігіндегі тұрақтылық пен қауіпсіздікті қамтамасыз ету бағытында одан әрі нығая беретініне сенім білдірген.
АҚШ Президенті Б.Обама өз құттықтауында Қазақстанның Еуразия жүрегіндегі заманауи ел бола отырып, жаппай қырып-жою қаруын таратпау ісін ілгерілетуден бастап, зорлық-зомбылық сипатындағы экстремизмге қарсы іс-қимыл жасауға дейінгі жаһандық сын-қатерлерге қарсы тұруда маңызды рөл атқаратынын айтқан.
«Құрама Штаттар өркендеу және демократия жолымен жүріп келе жатқан Қазақстанның серіктесі болып табылатынын мақтан тұтады. Біз алдағы жылдарда да Тәуелсіздік күні мерекесін сіздермен бірге қуанышпен атап өтетін боламыз», – делінген хатта.
Рим Папасы Франциск Нұрсұлтан Назарбаевқа және бүкіл Қазақстан халқына бақыт пен игілік тілей отырып, Жаратушыдан елімізге жақсылық сұрайтынын атап өткен.
Тәуелсіздік күніне байланысты игі тілектер Ұлыбритания патшайымы II Елизаветадан, Жапония императоры Акихитодан, Сауд Арабиясының королі Салман бен Әбдел Әзиз Әл Саудтан, Нидерланд королі Виллем-Александрдан, Швеция королі Карл XVI Густавтан және Бельгия королі Филипптен келді. Олар да өз құттықтауларында Қазақстан халқының одан әрі дамып, өркендеуіне тілектестік білдірген.
Француз Республикасының Президенті Ф.Олланд Нұрсұлтан Назарбаевтың биылғы қарашада Парижге жасаған сапары екіжақты қарым-қатынастың, әсіресе саяси диалог пен білім беру мекемелері арасындағы ынтымақтастықтың сапасы жоғары екенінің тағы бір айғағы болғанына назар аударды.
Франция көшбасшысы стратегиялық серіктестікке, экономикалық қарым-қатынастарға, соның ішінде энергетика, аэронавтика және көлік сияқты перспективалы салаларға серпін беру үшін ынтымақтастықты үдетудің және әртараптандырудың маңыздылығын атап өткен.
Ф.Олланд заманауи, өркендеуші және әлемге ашық мемлекет құру ісінде Қазақстан Францияның қолдауына сенім арта алатынын айтқан.
Германия Федеративтік Республикасының Президенті Й.Гаук Қазақстанның тәуелсіздігін алған сәттен бастап елеулі даму жолынан өткенін, осы кезеңде екі елдің қарым-қатынасының аясы тұрақты түрде кеңейтіп келе жатқанын атап өткен.
Италия Республикасының Президенті С.Маттарелла екі ел арасындағы өзара тиімді байланыстарды, соның ішінде Қазақстан мен Еуропалық одақтың қарым-қатынасын саяси және экономикалық салаларда одан әрі нығайту үшін жаңа мүмкіндіктер жасалуына тілектестік білдірді.
Австрия Республикасының Федералдық Президенті Х.Фишер бейбітсүйгіш сыртқы саясатын белсенді әрі сындарлы түрде жүргізіп келе жатқан Қазақстан Австрия мен Еуропа үшін Орталық Азиядағы маңызды серіктес болып саналатынын айтты. Бұл екіжақты байланыстармен қатар Еуропалық одақ пен Қазақстан арасындағы қарым-қатынастардан да көрініп отыр.
Соңында Х.Фишер Нұрсұлтан Назарбаевқа бақ-береке және Қазақстан халқына жарқын болашақ тіледі.
Чех Республикасының Президенті М.Земан екі ел арасындағы дәстүрлі достық қарым-қатынастар өзара мүдделілік байқалатын барлық салада тереңдей беретініне сенім білдірді. Ол сондай-ақ Қазақстанға былтырғы сапары кезінде өзіне көрсетілген ілтипат пен құрмет үшін алғыс айтты.
Венгрия Президенті Я.Адер Қазақстан Тәуелсіздігін алған сәттен бастап әлеуметтік-экономикалық даму жолында тамаша нәтижелерге жеткенін және халықаралық аренада құрмет-беделге ие болғанын айтты.
«Екі елдің қарым-қатынасы соңғы жылдары стратегиялық деңгейге көтерілгені қуантады. Ортақ тарихи және мәдени тамырларымыз байланыстарды одан әрі дамыту үшін қолайлы жағдай туғызады», – делінген құттықтауда.
Үндістан Республикасының Президенті П.Мукерджи Қазақстан Нұрсұлтан Назарбаевтың басшылығымен барлық салада айтарлықтай табысқа жеткенін айтқан.  
«Екі елдің арасындағы қарым-қатынастар стратегиялық серіктестік аясында тұрақты дамып келеді. Үндістан премьер-министрінің Қазақстанға биылғы шілдедегі сапары ынтымақтастықты одан әрі нығайту үшін жаңа мүмкіндіктер жасауға ықпал етті. Достық қатынастар болашақта жаңа биіктерге жететініне және екі ел халықтарының әрі қарай дамуы мен гүлденуіне септігін тигізетініне сенімдімін», – делінген құттықтауда.
Корея Республикасының Президенті Пак Кын Хе екі елдің стратегиялық серіктестігі барлық салада, соның ішінде саясат, экономика, мәдениет салаларында ұдайы дамып келе жатқанын, бұл халықтар арасындағы өзара түсіністік пен достықты нығайтатынын атап өтті.
Сингапур Республикасының Президенті Тони Тан Кенг Ям Қазақстан халқы Нұрсұлтан Назарбаевтың басшылығымен бейбітшілік, прогресс және тұрақтылық жағдайында өмір сүріп жатқанын айтқан.
«Қазақстан болашақта да өркендеуі мен дамуын жалғастыратынына сенімдімін. Қазақстан мен Сингапур арасында жақсы достық қарым-қатынастар орныққан. Сіздің қолдауыңызбен екіжақты қарым-қатынастар бұдан әрі де нығайып, дами береді деп үміттенемін», – делінген құттықтауда.
 Беларусь Республикасының Президенті А.Лукашенко Қазақстан мемлекеттілікті нығайту, қоғамдық келісімді қамтамасыз ету, тиімді экономика құру, халықаралық беделді күшейту жөніндегі жетістіктерін  лайықты мақтан ете алатынына назар аударған.
«Өзара ұдайы қолдаумен және бірлескен жұмыстың жоғары нәтижесімен ерекшеленетін Қазақстан мен Беларусь арасындағы стратегиялық одақтастық қарым-қатынастар халықтарымыздың игілігі үшін бұдан әрі де тереңдей беретініне сенімдімін», – делінген құттықтауда.
Ол сондай-ақ Нұрсұлтан Назарбаевқа мықты денсаулық, бақыт және жауапты мемлекеттік лауазымында табыс, ал достас Қазақстан халқына бейбітшілік, игілік және құт-береке тіледі.
Қырғыз Республикасының Президенті А.Атамбаев тәуелсіздік жылдары айтарлықтай табысқа қол жеткізген Қазақстан өзінің халықаралық аренадағы беделін арттыра отырып, қарқынды дамып келе жатқанын айтқан.
«Елдеріміздің арасындағы одақтастық қарым-қатынастар мен стратегиялық серіктестік бұдан әрі де жүйелі түрде нығая беретініне сенімдімін», – деді А.Атамбаев.
Өзбекстан Президенті И.Кәрімов екі ел арасындағы уақыт сынынан өткен, дәстүрлі тату көршілестік, берік және санғасырлық достық, өзара сыйластық қағидаттарына негізделген көпжоспарлы қарым-қатынастар Қазақстан мен Өзбекстан халықтарының мүддесі жолында, өңірдегі бейбітшілік пен тұрақтылықты сақтау үшін алдағы кезеңде де тереңдей түсетініне сенім білдірген.
Украина Президенті П.Порошенко Қазақстандағы тиімді өзгерістер мен құрылымдық реформаларды жүзеге асыруда елеулі нәтижелерге қол жеткізілуі мемлекеттің халықаралық аренадағы беделінің жүйелі түрде нығаюына септігін тигізіп келе жатқанын айтқан.
«Елдеріміз арасындағы дәстүрлі достық қарым-қатынас пен өзара түсіністіктің қол жеткізілген деңгейі – Қазақстан мен Украина халықтарының игілігі жолындағы екіжақты ынтымақтастықты тереңдету үшін қажетті берік негіз», – делінген құттықтауда.
Ол мемлекетаралық диалогты одан әрі өрбітуге, ортақ мүддені білдіретін салалардағы қарым-қатынас қарқынын үдетуге бағытталған бірлескен күш-жігер Қазақстан-Украина серіктестігін жаңа сапалы деңгейге көтеруге септігін тигізетініне сенім білдіреді.
Әзербайжан Республикасының Президенті И.Әлиев екі елдің тамыры тереңде жатқан байланыстары жан-жақты әрі қарқынды даму жолында жалғасуда екенін атап өткен.
«Елдеріміздің ұдайы аясы кеңейіп келе жатқан саяси, экономикалық және мәдени қарым-қатынастары стратегиялық серіктестік деңгейіне жетті. Халықтарымыздың өзара сенімі мен қолдауына, ортақ рухани құндылықтары мен дәстүрлеріне негізделген мемлекетаралық байланыстарымыз алдағы уақытта да дамып, нығая беретініне сенімдімін», – деді И.Әлиев.
Түрікменстан Президенті Г.Бердімұхамедов Қазақстанның тәуелсіздік жылдары саяси, экономикалық және әлеуметтік салаларда қол жеткізген табыстарын, сондай-ақ елдеріміздің арасында стратегиялық серіктестік рухында қалыптасқан жан-жақты қарым-қатынастардың жоғары деңгейін атап өткен. Ол Қазақстан мен Түрікменстанның екі ел халқының игілігі жолында өзара тиімді ынтымақтастықты одан әрі дамытып, нығайтуы үшін берік негіз бар екеніне сенім білдіреді.
Тәжікстан Республикасының Президенті Э.Рахмон соңғы жылдары қол жеткізілген Қазақстан-Тәжікстан серіктестігінің деңгейіне жоғары баға бере келіп, теңқұқықтылық, өзара сыйластық және ортақ мүдденің ескерілуі қағидаттарына негізделген екі ел арасындағы өзара тиімді ынтымақтастықты барынша арттыруға және оның аясын кеңейту үшін қажетті барлық күш-жігерді жұмсау жөніндегі шешімнің нақты екені жөнінде мәлімдейді.
 «Біз Сіздің Тәжікстанға таяудағы ресми сапарыңыз барысында қол жеткізілген уағдаластықтарды бірлесіп жүзеге асырып, екі елдің өзара іс-қимылының жолымен одан әрі ілгерілей алатынымызға сенімдімін», – делінген хатта.
Екіжақты қарым-қатынасты одан әрі нығайтуға әзір екендіктеріне сендірген және игілік пен бақ-береке тілеген құттықтауларын Грек Республикасының президенті П.Павлопулос, Словак Республикасының президенті А.Киска, Оңтүстік Африка Республикасының президенті Д.Зума, Ирак Республикасының президенті Ф.Масум, Эфиопия Федеративтік Демократиялық Республикасының президенті М.Тешоме, сондай-ақ Куба Республикасы Мемлекеттік Кеңесінің және Министрлер кеңесінің төрағасы Р.Кастро, Ливан Республикасының премьер-министрі Т.Салям жолдады.
///Кездесуде  Нұрсұлтан Назарбаев пен Рустам Минниханов Астана мен Қазан арасындағы мәдени және экономикалық ынтымақтастық мәселелерін талқылады.
Мемлекет басшысы Р.Миннихановты Ресей күнімен құттықтап, екі ел арасында қалыптасқан достық қатынастар туралы айтты. 
– Ресеймен де, Татарстанмен де арамызда достық қарым-қатынас орныққан. Қазақтар мен татарлар тарихы, мәдениеті, тілі мен әдет-ғұрпы жағынан бір-біріне өте жақын. Экономикалық байланыстарымыз да жақсы. «KAMAZ» кәсіпорнымен жұмыс жүргізіп келеміз, Алматыдағы тікұшақ зауытына қатысты жобаны іске асырудамыз. Осы және басқа да экономикалық байланыстарды, соның ішінде мұнай химиясына қатысты байланысты жалғастыра беру керек, - деді Нұрсұлтан Назарбаев.
Татарстан Президенті Қазақстанға келген миссиясы туралы айтып, елордамыздың жаңа архитектуралық нысандарын және «Астана ЭКСПО-2017» көрме кешенін аралап көргеннен кейінгі әсері жөнінде ой бөлісті.
– Бүгін ЭКСПО-дағы экспозициямызды аштық. Сонымен қатар, Қазақстандағы серіктестерімізбен бірге болашақ жоспарларымызды талқыладық. Көрме кешені мені қайран қалдырды. Сізді көрменің ашылуымен құттықтаймыз. Сондай-ақ, қала көшесіне Сүйімбикенің аты берілуіне орай ризашылығымды білдіремін, – деді Р.Минниханов.    
Нұрсұлтан Назарбаев пен Рустам Минниханов «Батыс Қытай – Батыс Еуропа» жолын салу аясындағы инфрақұрылымдық жобаларды іске асыру және Қазақстан мен Татарстанның көліктік-транзиттік әлеуетін арттыру мәселелерін талқылады.
Кездесу соңында Р.Минниханов Қазақстан Президентін «Татарстан Республикасына сіңірген еңбегі үшін» орденімен марапаттап, Мемлекет басшысын Татарстанға келуге шақырды.  


///Мемлекет басшысы Г.Бердімұхамедовке Астанадағы «ЭКСПО-2017» халықаралық көрмесінің ашылуына шақыруын қабыл алғаны үшін алғыс айтты.  
– Шанхай ынтымақтастық ұйымының отырысы аяқталып, оның қорытындысы бойынша ұйым қатарына екі жаңа мемлекет – Үндістан мен Пәкістан қабылданды. Бүгінде ШЫҰ дегеніміз – бұл 4 ядролық держава, адамзаттың тең жартысы және әлем экономикасының 30%-ға жуығы, – деді Мемлекет басшысы.
Түрікменстан Президенті Нұрсұлтан Назарбаевқа Қазақстанға шақырғаны үшін ризашылық білдіріп, «ЭКСПО-2017» халықаралық көрмесін өткізудің өзектілігі зор екенін атап өтті.
– Осындай іс-шараға қатысып отырғанымызға қуаныштымыз. «Болашақтың энергиясы» тақырыбы өте қызықты және көрме аясындағы көптеген мәселелер елдеріміз үшін маңызды. Солардың қатарында экология мәселесі де бар, – деді Түрікменстан Президенті.
Нұрсұлтан Назарбаев пен Г.Бердімұхамедов Түрікменстан Президентінің биылғы сәуір айында Қазақстанға келген сапарынан кейін екіжақты қатынастарды дамытудың оң қарқыны байқалып отырғанын атап өті.     
Кездесу соңында Г.Бердімұхамедов Қазақстан Президентін биылғы қыркүйек айында Ашхабадта жабық ғимаратта өтетін және жауынгерлік өнер сынға түсетін V Азия ойындарын тамашалауға шақырды.
 

///Мемлекет басшысы «Астана» халықаралық қаржы орталығының алаңында Ресей Үкіметі басшысының орынбасары Алексей Оверчук пен «Сбербанк» БАҚ президенті, басқарма төрағасы Герман Греф бастаған ресейлік делегациямен кездесті.
Іс-шара барысында ресейлік делегация өкілдері Қазақстан Президентіне цифрлық шешімдердің жобалары, цифрландыру саласындағы кешенді әзірлемелері жайында егжей-тегжейлі айтып, Sber экожүйесін пайдалану тәжірибесімен бөлісті.  
Бұдан кейін Қасым-Жомарт Тоқаев Қазақстан Үкіметінің басшыларымен және ресейлік делегация өкілдерімен экожүйелерді технологиялық тұрғыдан дамыту, мемлекеттік қызмет көрсету саласын цифрландыру мәселелері бойынша екіжақты іс-қимыл жөнінде пікір алмасты.
Кездесу соңында Мемлекет басшысының қатысуымен Қазақстан мен Ресей тарапы цифрландыру саласындағы ынтымақтастық туралы меморандумға қол қойды.














///Кездесу барысында мұнай-газ саласындағы инвестициялық ынтымақтастықты одан әрі дамыту мәселелері талқыланды.
Мемлекет басшысы «Қазмұнайгаз» және «Лукойл» компаниялары арасындағы серіктестік қарым-қатынастардың тиімділігін және оның жақсы дамып келе жатқанын атап өтті.
– Біз «Лукойл» компаниясымен бұрыннан бірге жұмыс істеп келеміз. Компанияларыңыз – Ресейдегі ірі кәсіпорындардың бірі. Сондай-ақ, сіздер Ресейдің Қазақстандағы маңызды инвесторларының бірі саналасыздар. «Лукойл» біздің экономикамызға 9 миллиард АҚШ долларына жуық инвестиция бөлді, – деді Нұрсұлтан Назарбаев.
Қазақстан Президенті Ресей компаниясымен инвестициялық ынтымақтастықты одан әрі нығайтуға ниеттестік білдірді.
Әңгімелесу барысында Мемлекет басшысына Каспий теңізінің Қазақстанға тиесілі бөлігіндегі көмірсутегі шикізатын барлау және өндіру жөніндегі «Жеңіс» жобасын бірлесе іске асыруға қатысты жоспар туралы егжей-тегжейлі баяндалды.
«Лукойл» мұнай компаниясының президенті Қазақстан аумағындағы жағармай материалдарын шығаратын зауыттың құрылыс жұмыстарының нәтижелері жөнінде Нұрсұлтан Назарбаевқа мәлімет берді.
– Кәсіпорынның жоспарланған қуаты жылына 100 мың тонна болады. Заманауи зауыт жағармай материалдарының барлық түрін, атап айтқанда, 700 өнімді түрлі атаулармен шығаратын болады, – деді В.Алекперов.
Кездесу барысында озық технологияларды қолдана отырып, жаңа көмірсутегілердің кен орындарын іздеу үшін бірлескен жұмыстар жүргізу, сондай-ақ Қазақстан Республикасы Энергетика министрлігі әзірлеп жатқан 2021-2025 жылдарға арналған геологиялық барлау бағдарламасын жүзеге асыру ісіне Ресей компанияларының атсалысу мәселесі талқыланды.

///Жиында сот жүйесін Қазақстан халқына арналған биылғы Жолдауда көрсетілген басымдықтарға сәйкес одан әрі жаңғырту мәселелері талқыланды.
– Халықтың соттарға сенімі мемлекетке деген сеніммен бара-бар. Осыған байланысты, «100 нақты қадам» Ұлт жоспары аясында маңызды жұмыс атқарылды. Сот жүйесін жетілдіру экономикамызды жаңғыртудың және азаматтардың әлеуметтік әл-ауқатын арттырудың маңызды бөлігі саналады, – деді Елбасы.
Отырыста Президент Әкімшілігінің Басшысы Ә.Исекешев, Жоғарғы Сот төрағасы Ж.Асанов және Жоғары Сот Кеңесінің төрағасы Т.Донақов Мемлекет басшысының тапсырмасымен құрылған Сот жүйесін жаңғырту жөніндегі жұмыс тобының атқарған жұмысының қорытындылары жөнінде баяндама жасады.
Нұрсұлтан Назарбаев сот жүйесінің жұмысындағы кешенді мәселелерді шешу үшін тиісті шаралар қабылдауды тапсырды. Осыған орай, сот жүктемесі соңғы үш жылда екі есе артқаны атап өтілді.
– Бір жұмыс күні ішінде судья 4 отырыс өткізіп, осыншама шешім қабылдап, 150 санкция шығаруы керек. Осыдан кейін, әрине, олардың сапасына қатысты сұрақ туындайды. Бұл істердің 30 пайызы сотта қарауды қажет етпейді, – деді Мемлекет басшысы.
Қазақстан Президенті елімізде сот жүктемесін азайту, азаматтық процесті жеңілдету, сот ісін жүргізудің жылдамдығын арттырып, ашықтығын қамтамасыз ету жөнінде шаралар қабылдауды тапсырды.
– Сот кадрларының сапасы, олардың мүлдем басқа әдістерді талап ететін заманауи экономикалық жағдайларға әзірлігі және бейімделуі – маңызды мәселелердің бірі. Құқықтық сауаты жоқ судьялар бізге реформа жүргізуге көмектесе алмайды. Судьялар құзыреттіліктің, адалдықтың, әділеттілік пен әдептіліктің үлгісі болуға тиіс, – деді Елбасы.
Нұрсұлтан Назарбаев бүгінде судьяларды іріктеу тәртібі күшейтілгенін атап өтті. Мәселен, судья лауазымына 100 үміткердің ішінен 5-еуі ғана сынақтан өткен. Бұл талаптар сот жұмысына күрделі істерді қарастыруға қабілетті әрі біліктілігі жоғары заңгерлерді тарту үшін қойылып отыр. Мұндай мамандарға тиісті жағдай жасалып, лайықты жалақы белгіленеді. 
– Ант берген судьяларға айтарым, ант дегеніміз – жай ғана сөз емес. Өз іс-әрекеттеріңізде антты басшылыққа алуларыңыз керек. Судьялардың жалақысы мен оларды қамтамасыз ету мәселесі салық төлеушілер қаражаты есебінен шешіледі. Сондықтан, судьялар тиімді жұмыс істеуге тиіс. Заң бұзған судьяға ең қатал жаза қолданылуы керек, – деді Мемлекет басшысы.
Қазақстан Президенті кадрлық мәселелердің бәрін Жоғары Соттан Жоғары Сот Кеңесіне беруді ұйғарды. Судьялардың мансаптық ілгерілеуі қоғам тарапынан бағаланатын кәсіби біліктілігі мен адалдығына ғана байланысты болуға тиіс.
Елбасы сот кадрларын сапалы тұрғыда жаңартуға бағытталған заң жобасын әзірлеп, Парламенттің қарауына енгізуді тапсырды.
«Қазақстан Республикасының сот жүйесі және судьяларының мәртебесі туралы» Конституциялық заңға сәйкес, 2019 жылы 470 судья кәсіби бағалаудан өткізіледі. Осыған орай, Нұрсұлтан Назарбаев Жоғарғы Сот пен Жоғары Сот Кеңесінің басшылығына бұл мәселенің шынайылығын қамтамасыз етуді тапсырды.  
– Қоғамда соттарға деген нық сенім болғанда ғана сот жүйесін жаңғырта аламыз. Біздің түпкі мақсатымыз – тәуелсіз әрі сатылмайтын сот билігі. Соттар статистикалық әдістермен ғана емес, сондай-ақ тәуелсіз әлеуметтік зерттеулер жүргізу арқылы бағаланатын болады. Сот құрамы судьялардың қаншалықты адал қызмет етіп, сенімге ие болғанына байланысты бағаланатынын түсінуге тиіс. Заңнаманы қатаң сақтауға негізделген шұғыл әрі ашық сот төрелігі қоғамымыздың негізі мүддесі мен еліміздің стратегиялық даму бағытына сай келеді, – деді Мемлекет басшысы.
Қазақстан Президенті сот ісін жүргізуде және электрондық сервистер жұмысында жаңа форматтар енгізуді, сондай-ақ сот ғимараттарында фронт-кеңселер құруды тапсырды.
Белгіленген міндеттердің жүзеге асырылуына бақылау жасауды қамтамасыз ету Президент Әкімшілігіне жүктелді. Бұл орайда, сот істерінің сапалы әрі уақтылы қаралуына, сондай-ақ азаматтардың талабын қанағаттандыруға баса мән берілуі керек.



///Кездесуде Қазақстан Республикасының Тұңғыш Президенті – Елбасыға Қазақстан халқы Ассамблеясының XXVII сессиясына дайындық барысы туралы баяндалды.
Елбасы алдағы іс-шараны жоғары деңгейде ұйымдастырудың маңыздылығына тоқталып, Қазақстан халқы Ассамблеясының алдағы 25 жылдығын атап өтуге қатысты әзірлік жұмыстарын уақтылы жүргізу қажеттігін айтты.
– Келесі жылы біз Қазақстан халқы Ассамблеясының 25 жылдығын атап өтуді жоспарлап отырмыз. Ассамблеяның мерейтойын орталықта да, барлық өңірде де жоғары деңгейде өткізуіміз керек. Келісім, тұрақтылық, халықтар достығы, түрлі этникалық топтар, діни конфессиялар арасындағы өзара құрмет мемлекетіміздің және дамуымыздың негізі саналады. Бұл жоспарланған іс-шараға арқау болуға тиіс, – деді Нұрсұлтан Назарбаев.
Кездесу соңында Қазақстанның Тұңғыш Президенті бірқатар нақты тапсырма берді.
 
Қазақстан Республикасының Тұңғыш Президенті – Елбасының Баспасөз қызметі

///
	 

	Келіссөздер барысында индустрияландыру, сауда-экономикалық және мәдени-гуманитарлық салалардағы екіжақты ынтымақтастық мәселелері талқыланды, сондай-ақ халықаралық күн тәртібінің өзекті тақырыптары қаралды.

	 

	Мемлекет басшылары қол қойылған Еуразиялық экономикалық одақ туралы шарттың өзекті аспектілері мен елдердің осы бірлестік аясындағы өзара іс-қимылының негізгі бағыттары жөнінде мәселе қозғады.

	Нұрсұлтан Назарбаев экономиканың маңызды салаларын дамытуға игі ықпалын тигізіп отырған Қазақстан мен Ресей арасындағы ынтымақтастықтың жоғары қарқынын атап көрсетті.

	Өз кезегінде В.Путин екіжақты қарым-қатынастардың табысты дамып отырғанына тоқталып, жоғары технологиялы салалардағы өзара іс-қимылдың мейлінше белсендірек болу қажеттігін атап өтті.

	***

	Кездесу қорытындысы бойынша екі мемлекет басшысының қатысуымен мынадай құжаттарға қол қойылды:

	- Ресей Федерациясы Үкіметі мен Қазақстан Республикасы Үкіметі арасындағы Қазақстан Республикасына мұнай және мұнай өнімдерін жеткізу саласындағы сауда-экономикалық ынтымақтастық туралы 2010 жылғы 9 желтоқсандағы келісімге өзгеріс енгізу туралы хаттама;

	- Қазақстан Республикасы аумағында атом электр станциясын салудағы ынтымақтастық жөніндегі өзара түсіністік туралы меморандум;

	- «Қазатомпром» ҰАК» АҚ мен «Росатом» МК баламалы энергетика және сирек және сирек кездесетін жер металдары өндірісі саласындағы ынтымақтастықты дамыту туралы бірлескен мәлімдемесі;

	- Атом энергиясын бейбіт мақсатта пайдалану саласындағы Қазақстан-Ресей ынтымақтастығының кешенді бағдарламасы;

	- Қорасан-1, Ақдала, Оңтүстік Іңкай (4 учаске) кен орындарында жер қойнауын пайдалану мәселелерін реттеу жөніндегі Жол картасы.

	
	 

///
	 

	Корпорация жұмысшылары Қазақстан Президентіне Жезқазған және Сәтбаев қалаларын, сондай-ақ Қарағанды облысының Ұлытау ауданын дамытуға бағытталған шаралар үшін алғыстарын білдірген. Авторлар өңірге көрсетілген қолдаудың арқасында айтарлықтай оң өзгерістер болғанын атап өткен.

	«Жезқазған – Бейнеу» теміржолын пайдалануға беру елеулі оқиға болды, соның арқасында біздің өңір индустриялық және коммерциялық тұрғыдан дамуға тың серпін алып отыр», – делінген хатта.

	Корпорация жұмысшылары сондай-ақ Қазақстан Президентінің тапсырмасымен Жезқазған мыс қорыту зауыты жұмысын қайта жандандырғанын, онда металы аз кендерді алу үшін гидрометаллургия технологияларын енгізу үрдісі басталғанын атап өткен. Авторлардың айтуынша, мұндай өзгерістер өңір тұрғындарының табысты болашаққа деген сенімін арттырады.  

	Соңында «Қазақмыс корпорациясы» ЖШС ұжымы Мемлекет басшысының көрсетіп отырған қолдауына тағы да алғыстарын айтып, оған денсаулық тіледі.

	 

	 
///Елбасы мектептің оқу сыныптарын аралап, мұғалімдермен әңгімелесті.
Нұрсұлтан Назарбаев жиналғандарды жаңа мектептің ашылуымен құттықтап, тәуелсіздік жылдарында білім беру саласын дамыту және қажетті инфрақұрылымды қалыптастыру үшін мемлекет көп күш-жігер жұмсағанын атап өтті.
– Көптеген жастарымыз шет елдерде білім алуда, бұл жылдарда еліміз бойынша 1700-ден астам мектеп, соның ішінде зияткерлік мектептер ашылды. Биыл 60 жаңа оқу орнын ашу жоспарлануда. Осы қадамдар жас ұрпақтың өсіп-өркендеуі мен еліміздің болашағы үшін жасалып отыр. Бұл мектеп шейх Халифпен келісім негізінде соның қаражаты есебінен салынды. Сол үшін оған алғыс айтамын, – деді Қазақстан Президенті.
 
***
Жалпы ауданы 14 мың шаршы метр болатын, 1200 оқушыға лайықталған жаңа мектептің 48 оқу кабинеті бар. Білім беру қазақ және орыс тілдерінде екі ауысым бойынша жүзеге асырылады.
Оқу орнының инфрақұрылымы 30 орындық оқу залы бар кітапхананы, 360 орындық мәжіліс залын, спорт залын, жүгіру жолағын, сондай-ақ футбол, баскетбол, волейболмен айналысуға арналған алаңдарды қамтиды.


///Мемлекет басшысына Есеп комитетінің жұмыстары, мемлекеттік аудит жүйесінің ахуалы, сондай-ақ, қазіргі тексерістердің алдын ала қорытындылары жөнінде есеп берілді.
Қазақстан Президенті мемлекеттік мекемелерге жобалық-сметалық құжаттамалар әзірлеуде және оны мемлекеттік сараптамадан өткізуде тиімді тәсіл қажет екенін айтты. 
Кездесу қорытындысы бойынша Қасым-Жомарт Тоқаев бюджет заңнамасын және экономикалық жоспарлауды жетілдіруге, сондай-ақ, қаржы заңын бұзғаны үшін жауапкершілікті күшейтуге бағытталған бірқатар нақты тапсырма берді.
 


///
	 

	Кездесуде компанияның Қарашығанақ және Солтүстік Каспий жобаларын жүзеге асыруға қатысуы жөніндегі негізгі жайттар, сондай-ақ «ҚазМұнайГаз» ҰК АҚ-мен өзара іс-қимылы туралы әңгіме қозғалды.

	Нұрсұлтан Назарбаев К.Дескальциді жаңа лауазымға тағайындалуымен құттықтады және қызметіне табыс тіледі.

	- Біздің кездесуіміз Италия Премьер-Министрі Маттео Ренцидің жұмыс сапары қарсаңында өтіп отыр. Біздің елдеріміздің арасындағы қарым-қатынас ылғи да жоғары деңгейде болды.  «Эни» компаниясы Қазақстанда 20 жыл бойы жұмыс істеп келеді, біздің ынтымақтастығымыздың ең басты тармағы Солтүстік Каспий жобасы болып саналады. Туындаған қиындықтарға қарамастан, біз қойылған міндетті әрі қарай шеше алатынымызға сенімдімін, - деді Қазақстан Президенті

	Әңгіме барысында Мемлекет басшысы Қашаған мұнай-газ кенішін игеруге байланысты жобаны жүзеге асыру барысына қатысты алаңдаушылығын білдірді.

	Сонымен қатар елдегі мұнай-газ саласын одан әрі дамыту және энергия ресурстарын тасымалдау желісін кеңейтуге жағдай жасау мәселелері талқыланды.

	«Эни» – мұнай мен газды барлау, өндіру, тасымалдау, өңдеу және жеткізу бағыттары бойынша жұмыс істейтін интеграцияланған энергетикалық компания. Өз жұмысын компания 79 елде жүргізеді, оған жалпы саны 80 мыңға жуық қызметкер жұмылдырылып отыр. Қазақстанда «Эни» компаниясы 1992 жылдан бері жұмыс істеп келеді.

	
	 


///Ардақты аналар!
Аяулы арулар!
 
Сіздерді Халықаралық әйелдер күнімен шын жүректен құттықтаймын!
Әйелдер қауымы – әрдайым отбасының ұйытқысы, береке-бірліктің шырақшысы. Әр адамның өміріндегі қуанышты әрі жарқын сәттердің көп болуына сіздер мол үлес қосып келесіздер.   
Ел басына күн туғанда асыл аналарымыз бен аяулы аруларымыз қиындыққа мойымай, ұлт тағдырына араласты. Еселі еңбегімен және ерен ерлігімен танылған әйелдердің есімдері тарих жылнамасына мәңгілікке жазылып, жадымызда жатталады.
Егемен елімізде әйелдер қауымы үшін жаңа мүмкіндіктерге жол ашылды. Отбасы институтын, көп балалы аналарды, кәсіпкер әйелдерді қолдау және гендерлік теңдікті қамтамасыз ету – мемлекеттік саясаттың аса маңызды басымдығы.
Сіздердің шығармашылық және кәсіби біліктіліктеріңізді арттыру үшін барлық жағдай жасалуда. Алдағы уақытта талантты да талапты әйелдер қоғамдық-саяси өмірдің түрлі саласында зор жетістікке жететініне сенемін.
Сіздерге мықты денсаулық, бақ-береке және толағай табыс тілеймін!
 
 
/// 
Кездесуде металлургия саласындағы ынтымақтастықтың перспективалары талқыланды.  
Қазақстан Президенті әлемдік шикізат нарығындағы қазіргі өзгерістер салаға әсер ететініне назар аудара отырып, осыған байланысты компаниядан өндіріс қарқынын сақтау үшін зор күш-жігер талап етілетінін атап өтті.
Л.Миттал шетелдік инвесторларға қолайлы жағдай жасап отырғаны үшін Нұрсұлтан Назарбаевқа алғыс айтты.

///
	

	Кездесу барысында Қазақстандағы этносаралық және конфессияаралық тұрақтылық мәселелері, діни бірлестіктердің татулық пен келісімді сақтаудағы рөлі талқыланды.

	Әсіресе Қазақстанда митрополиттік округтың құрылуының алдағы 10 жылдығын орыс православ шіркеуінің мерекелеуі мәселесіне ерекше назар аударылды.

	Кездесудің қорытындысында Астана және Қазақстан митрополиті Александр бұл оқиғаның елімізде Әлемдік және дәстүрлі діндер көшбасшыларының алғашқы съезі өткізілуінің 10 жылдығымен тұстас келетініне тоқталып өтті.

	«Біздің топырағымызда руханилылықтың тірегі екеу – дәстүрлі ислам және православ христиандығы. Президентіміз халықтың татулықта, өзара ізгі адами түсіністік пен келісімде өмір сүруі үшін осыған арқа сүйейді», – деді Астана және Қазақстан митрополиті Александр.

	Сонымен қатар, ол Қазақстанның бүгінде Мемлекет басшысы жүргізіп келе жатқан саясат арқасында жарасымды даму мен қоғамдық келісімнің өнегелі үлгісі болып отырғанын атап өтті. 
///Жиынды ашқан Қазақстан Президенті құқықтық тәртіпті қамтамасыз ету және қылмысқа қарсы күрес жүргізу мәселелерін қатаң бақылауда ұстап отырғанын айтты.
Нұрсұлтан Назарбаев ішкі істер органдарының күш жұмылдыруының арқасында соңғы үш жылда қылмыс деңгейі 17,5 пайызға азайғанын атап өтті.
– Адамдар қылмыстық әрекеттен қорғану үшін, ең алдымен, полицияға барады. Тәуелсіздік жылдары 779 полиция қызметкері қаза тауып, екі жарым мыңға жуығы жарақат алды. Мұны естен шығармау керек. Сонымен қатар, ішкі істер органдарының қазіргі жағдайы қоғам талабына толық жауап бере алмай отыр, – деді Елбасы.
Мемлекет басшысы полицейлердің азаматтармен өзара қарым-қатынасының қазіргі стандарттары ескіргенін әрі заман талабына сай келмейтінін атап өтті.
– Ішкі істер органдарының жұмысы қоғам күткен сенімді толық ақтай алмай отыр, азаматтардың көңіл толмастығын туғызуда. Адамдар өздерін қауіпсіз сезіне алмайды. Біз онсыз басты бағдарымыз саналатын қазақстандықтардың жоғары сапалы өмір сүруін қамтамасыз ете алмаймыз. Сондықтан, полицияны реформалау ісіне шұғыл кірісуіміз қажет, – деді Қазақстан Президенті.
Нұрсұлтан Назарбаев биылғы Жолдаудың бағыттарына сай ішкі істер саласында мазмұнды әрі сапалы өзгерістер жасау қажеттігіне тоқталды.
Отырыс барысында күн тәртібіне сәйкес Президент Әкімшілігінің Басшысы Ә.Исекешев пен Ішкі істер министрі Қ.Қасымов баяндама жасады.
Елбасы берілген мәліметтерді назарға алып, жоспарланған барлық іс-шараны мұқият пысықтау қажет екенін айтты.
Мемлекет басшысы жаңғыртудың маңыздылығына тоқталып, ішкі істер органдарының құрылымы мен штатын оңтайландыруды, сондай-ақ өзіне тән емес функцияларды алып тастауды тапсырды.
– Артық нәрсенің бәрінен арылып, қылмыспен күрес жүргізу және құқықтық тәртіпті сақтау ісіне мән беру керек. Құрылымдар оңтайландырылады. Соның нәтижесінде бір басшының қарамағында үшеу емес, бес адам болады.
Штат саны 10 пайызға қысқарады. Осы шаралар полицейлер санының 100 мың адамға шаққанда 471 полицейден келуін 424-ке дейін төмендетуге жол ашты. Бұл еуропалық орташа деңгейге сәйкес келеді. Осыған орай, 16 миллиард теңге үнемделмек, – деді Қазақстан Президенті.
Нұрсұлтан Назарбаев үнемделген қаражатты қызметкерлердің еңбекақысы мен әлеуметтік қамту жүйесін жақсартуға жұмсауды тапсырды. Елбасы қосымша ішкі резервтерді іздеу және тиімсіз әкімшілік шығындарды болдырмау жөнінде жүйелі жұмыс жүргізу қажеттігін де айтты.
– Полицейлердің жалақысын арттыруға қосымша 21,4 миллиард теңге бөлінетін болады. Мұның бәрі – халықтың ақшасы. Полицияны, армияны және соттарды салық төлеушілердің қаражаты есебінен ұстап отырмыз. Сондықтан, азаматтарымыз құқық қорғау органдарының өз міндетін мінсіз атқаруын талап етеді, – деді Мемлекет басшысы.
Қазақстан Президенті қылмысқа қарсы күрес жүргізетін және қоғамдық тәртіпті сақтау ісімен тікелей айналысатын қызметкерлердің тұрғын үй мәселелерін шешу үшін қабылданған шараларға да тоқталды. Бұл шаралар полиция жұмысының ең маңызды деген бағыттарына білікті жаңа кадрларды тартуға, сондай-ақ, қоғамдық тәртіпті күзететін және қылмысқа қарсы күрес жүргізу қызметін атқаратын бөлімшелерді күшейтуге мүмкіндік береді.
Елбасы полиция қызметкерінің теріс қылық жасағаны үшін ішкі істер органдарындағы қызметінен босатылып, барлық жеңілдіктен айырылатынын айтты.
– Бізге жаңа формацияның полицейлері қажет. Кадрларды іріктеу, даярлау және ілгерілету жүйесі қайта қарастырылатын болады. Ведомстволық білім беру ісі айтарлықтай өзгереді. Мамандарды даярлау сапасы әлемдік стандарттарға сай келетін заманауи полиция академиялары қажет, – деді Мемлекет басшысы.
Қазақстан Президенті Ішкі істер министрлігіне тиесілі 12 оқу орнының үздік бесеуі ғана қалатынын айтып, оған жоғары жалақы төленетін мейлінше білікті оқытушылар іріктеліп алынатынын атап өтті.
– Қазіргі полицейлерді кезектен тыс аттестация күтіп тұр. Заманауи стандарттарға сай келетін қызметкерлер ғана қалады. Осы сынақтан өтпегендердің орнына лайықты қызметкерлерді алу керек. Қазақстанда іріктеуді сапалы жүргізуге зор мүмкіндіктер бар – жыл сайын еліміздің жоғары оқу орындары 20 мыңнан астам заңгер дайындап шығаруда, – деді Елбасы.
Сондай-ақ, Мемлекет басшысы ішкі істер органдарынан жұмыстың сервистік моделіне көшуді талап етті.
– Жыл сайын полицияға 4,5 миллионнан астам азамат шағымданады, ал оларды қабылдау үшін жағдай жасалмаған. Егер басына іс түскен адам келсе, оны тезірек әрі сыпайылықпен қабылдау керек. Бірақ бұл – бітер істің жартысы ғана. Оның проблемасын шұғыл әрі заңға сәйкес қарастыру қажет. Халықпен жұмыс істеудің заманауи форматы дегеніміз осы, – деді Қазақстан Президенті.
Нұрсұлтан Назарбаев жұмыс кестесі ыңғайлы, сондай-ақ жайлы, техникалық тұрғыдан жақсы жарақтандырылған фронт-кеңселер құруды тапсырды.
– Қызметкерлердің жұмысында дөрекілік пен менсінбеушілік болмауға тиіс. Біреу қылмыстың құрбаны болса, немесе оған сондай бір қауіп төнсе, ол қауіпсіздікті сезінбейінше, жайлы өмір сүріп, жұмыс істей алмайды, – деді Елбасы.
Сонымен бірге, Қазақстан Президенті полиция қызметін бағалаудың жаңа критерийлерін енгізуді тапсырды.
– Критерийлер шынайы әрі тексерілетін болуға тиіс, сондай-ақ онда полиция жұмысының сапалы орындалуы мен осы жұмыстардың тиімділігіне халықтың баға беруі көрініс табуы керек. Бұл үшін мемлекеттік органдардың статистикалық мәліметтерімен қатар, әлеуметтік зерттеулерді де пайдалану қажет. Азаматтардың сенімі, жайлы тұрмысы мен қауіпсіздігі полицияның тиімділігін бағалаудың негізіне айналады. Есептік көрсеткіштерді арттыру үшін жұмыс істеу өткеннің еншісінде қалуға тиіс, – деді Қазақстан Президенті.
Сонымен қатар, Мемлекет басшысы қоғамдық тәртіпті қамтамасыз ету жөніндегі жұмысқа цифрлық технологияны енгізудің маңыздылығына назар аударды.
– Ішкі істер органдарының жұмысына цифрлық технологияны жаппай енгізу қажет. Жолдауда көрсетілгендей, Қазақстанның барлық қалалары қоғамдық қауіпсіздікке мониторинг жүргізу жүйелерімен жабдықталады. Тұрғындармен онлайн режімдегі кері байланысты жақсартуға мүмкіндік беретін қызмет түрлері енгізілетін болады. Заманауи технология полиция қызметінің барлық саласын қамтиды, – деді Нұрсұлтан Назарбаев.
Қазақстан Президенті цифрландырудың сыбайлас жемқорлықты азайтуға, сондай-ақ, басқару буындары мен штат санын одан әрі оңтайландыруға септігін тигізетінін атап өтті.
Мемлекет басшысы полиция қызметін ғана емес, сондай-ақ Ішкі істер министрлігінің басқа да құрылымдарын реформалау қажеттігін айтты.
– Қылмыстық-атқару жүйесіне де маңызды өзгерістер енгізілетін болады. Зорлық-зомбылық жасаған қылмыскерлер басқа сотталушылардан бөлек ұсталады, – деді Нұрсұлтан Назарбаев.
Елбасы көшелердегі және басқа да қоғамдық орындардағы қылмыс деңгейін мейлінше төмендету жөнінде шаралар қабылдауды тапсырды.
– Адамдар өз болашағына алаңдамауға, қауіпсіздігі мемлекет тарапынан қорғалатынына сенімді болуға тиіс. Азаматтардың жеке басы мен мүліктерінің қауіпсіздігін қамтамасыз етудің маңызы зор. Полиция жұмысы тиімділігінің негізгі критерийінің мәні осында, – деді Мемлекет басшысы.



///Кездесу барысында қоғамдық-саяси күн тәртібіндегі өзекті мәселелер талқыланды.


///
	

	Кездесу барысында Қазақстан Республикасы мен Америка Құрама Штаттарының ядролық қаруды таратпау қағидаттарын сақтау саласындағы ынтымақтастық мәселесі талқыланды. 
///
	 

	Мемлекет басшысына нысанды аралау барысында өңірдегі ауыл шаруашылығы саласының дамуы,  кәсіпорынның жұмысы мен жоспарлары жөнінде баян етілді. Сондай-ақ, Қазақстан Президентіне ауыл шаруашылығы өнімдерін өсіру, сақтау және сатумен айналысатын кешеннің жұмысы таныстырылды.

	Сонымен қатар, Нұрсұлтан Назарбаев облыстың ауыл шаруашылығы еңбеккерлерімен әңгімелесіп, мемлекет ұдайы дамуына көңіл бөліп отырған осы саланың маңыздылығын атап өтті.

	Бұл орайда Мемлекет басшысы аграрлық сала өкілдерінің ішкі нарықты қажетті азық-түлікпен қамтамасыз ете алмай отырғанына тоқтала келе, саланың бірқатар кемшіліктерін атап көрсетті. Қазақстан Президенті инновациялық жобалардың жоқтығына мән бере отырып, ғылыми-зерттеу жұмыстарының нәтижелерінің тиімділігі жеткілікті деңгейде емес екенін айтты.

	Нұрсұлтан Назарбаев өңірлік жиынтық өнімнің 65 пайызын облыстың тек екі  ауданы – Іле және Қарасай ауданы ғана қамтамасыз етіп отырғанын атап өтті.

	– Мемлекет өңір үшін қажеттінің бәрін жасауда. Субсидия, лизингке техникалар берілуде, жалпы қаржыландырудың 75 пайызын мемлекеттен аласыздар. Сөйте тұра сіздердің тараптарыңыздан ешқандай бастама жоқ, ал қолда бар мүмкіндіктер пайдаланылмайды. Қазір Ресейге көкөніс пен жеміс-жидек жеткізуге, сол арқылы табыс табуға болар еді, алайда бұл бағыттағы жұмыс нашар жүріп жатыр, – деді Мемлекет басшысы.

	Сонымен қатар, Қазақстан Президенті мақсатсыз пайдаланылып жатқан жер учаскелерін анықтау үшін ревизия жүргізу қажеттігін айтты.

	– Жерді шын мәнінде ауыл шаруашылығы мақсатында пайдалануға, өсірілген өнімнен пайда табуға мүдделілерге берген жөн, – деді Мемлекет басшысы.

	Өз кезегінде аграршылар ескертулердің орынды екенін айтып, саланы дамытуға бар күш-жігерлерін жұмсауға уәде берді.

	«Жерұйық - Талдықорған» АӨК» ЖШС-ның өндірістік қуаты жалпы алаңы 6900 шаршы метр коммуналдық базарды, сыйымдылығы 6000 тонна болатын 3 көкөніс қоймасын,  сыйымдылығы 400 тонналық жеміс-жидек сақтау қоймасын, алаңы 4800 шаршы метр жылыжай кешенін, тамшылатып суғару жүйесі және дербес қазандығы бар 25 гектар жеміс бағын қамтиды. Кәсіпорында 86 адам жұмыс істейді. 

///
	 

	Нұрсұлтан Назарбаев Болат Жұбановтың өмірі абыройлы еңбектің үлгісі екенін атап көрсетті.

	 Мемлекет басшысы академиктің еліміздегі химия ғылымының өзекті салаларының дамуына өлшеусіз үлес қосқанын атап өткен. Ол Химия ғылымдары институтына ұзақ жылдар бойы жемісті басшылық етті. Лайықты ізбасарлар тәрбиеледі. Сонымен қатар, іргелі зерттеулері үшін Мемлекеттік сыйлыққа және өзге де марапаттарға ие болды. Қазақстан Президенті ғалымның адамгершілік қасиеттері мен игілікті істері арқылы отандастарымыздың есінде қалатынын айтты. 

	«Абзал азамат, ғибраты мол ғалым Болат Жұбановтың жарқын бейнесі халқымыздың жадында әрдайым сақталады», - делінген жеделхатта.

	 

	 

	
	 
///Мемлекет басшысы Қарағанды облысына жасаған жұмыс сапары аясында «Сарыарқа» арнайы экономикалық аймағының даму перспективасымен танысты.
Облыс әкімі Жеңіс Қасымбек Президентке арнайы экономикалық аймақтағы инвестициялық жобалардың жүзеге асырылу барысы, тұрақты жұмыс орындарын ашу, жеке және шетелдік инвестицияларды тарту, сондай-ақ,  Қазақстан мен Германияның бірлескен кәсіпорнының жұмысы туралы баяндады.
Техникалық газ өндірумен айналысатын «ЛиндеГаз Қазақстан» ЖШС-нің, күн электростанциясы бағытында қызмет ететін «ҚазСолар-50» ЖШС-нің, жылу өткізбейтін құбырлар өндіретін «Изоплюс» ЖШС-нің және шарлы крандар шығаратын «Бёмер Арматура» ЖШС-нің жетекшілері Мемлекет басшысына өз зауыттарының жұмысы және өнім өндіру көлемін ұлғайту жөніндегі жоспарлары жайында ақпарат берді. Сонымен қатар бүкіл әлемде қалыптасқан экономикалық ахуалды ескере отырып, пандемия кезіндегі жұмыс жағдайы, бизнестің әлеуметтік жауапкершілігі мен қайырымдылық істері туралы егжей-тегжейлі баяндады.
Қасым-Жомарт Тоқаев «Қазсолар-50» компаниясының өкілімен әңгіме барысында жаңартылатын энергия көздеріне қатысты жобаларды жүзеге асырудың маңыздылығына назар аударды.
– Балама электр энергиясы бағытын қолдаймын. Жолдауда біртіндеп көміртек пайдалануды азайту саясатын жүргізу керек екенін айттым. Бұл бағыттың болашағы зор. Бүкіл әлем аталған бағытта дамып жатыр. Мен Германияға барғанымда осы тақырыпта неміс компанияларының жетекшілерімен сөйлестім. Жалпы олармен ынтымақтастыққа назар аудару керек деп санаймын. Күн электр энергиясы болашақта бірқатар проблеманы шеше алатын қуатты көзге айналады. Ол сонысымен тартымды, – деді Президент.
Содан кейін Президент канадалық заманауи технология бойынша өнім шығаратын «Steel Manufacturing» ЖШС-нің өндіріс аумағын аралап көрді. Зауыт жылына латуньнан жасалған 30 миллион бұйым шығарады.








///Қазақстан Президенті брифинг барысында Вашингтонға сапармен келуге шақырғаны үшін Дональд Трампқа ризашылығын білдірді. 
Мемлекет басшысы келіссөздер нәтижелеріне оң баға беріп, Қазақстан мен АҚШ-тың өзара қарым-қатынастарын одан әрі нығайту мәселелеріне тоқталды. 
– Менің сапарымның нәтижесінде Қазақстан-Америка қатынастарын кеңейтілген стратегиялық әріптестік деңгейіне көтеру жөнінде шешім шығаратынымызға сенімдімін. Осыған орай біз бүгін Астана мен Вашингтон арасындағы өзара қарым-қатынастардың жаңа дәуірін бастайтын тиісті бірлескен саяси мәлімдеме қабылдадық, – деді Қазақстан Президенті.
Нұрсұлтан Назарбаев АҚШ-тың Орталық Азия елдерімен «5+1» форматындағы ынтымақтастығын нығайтуға мүдделі екенін айтты.    
Қазақстан Президенті халықаралық қауіпсіздікті нығайтып, қазіргі заманның сын-сынақтары мен қауіп-қатерлерін бірлесе еңсеру ісінде Астана мен Вашингтонның өзара тиімді ынтымақтастық танытып отырғанын атап өтті.    
– Қазақстан 2001 жылы АҚШ-тың терроризмге қарсы күресін белсенді түрде жақтады, қазір де Ауғанстанда жүргізіліп жатқан ауқымды жұмыстарға қолдау көрсетіп отыр. Америка әскерінің Ауғанстанда болуы – тек АҚШ-тың ғана емес, бүкіл әлемнің ісі, – деді Нұрсұлтан Назарбаев. 
Мемлекет басшысы Ауғанстанға Қазақстан тарапынан көрсетіліп жатқан гуманитарлық көмек жөнінде айтты.
Бұдан бөлек, Қазақстан Президенті келіссөздер барысында Солтүстік Корея төңірегіндегі ахуалға, сондай-ақ Вашингтон мен Мәскеу арасындағы қатынастардың күрделене түсуіне байланысты мәселелер талқыланғанын айтты.
– Біз Солтүстік Кореяға қатысты жаһандық мәселелерді талқыладық. Қазақстан дүние жүзіндегі төртінші ядролық арсеналдан бас тартып, әлемдегі ең ірі сынақ полигонын жапты. Ядролық қаруы бар елдерге біз таңдаған жолды ұсынуға моральдық құқығымыз бар. Иранмен де осылай сөйлестік. Солтүстік Кореяның проблемаларын АҚШ, Қытай және Ресей елдерінің бірлесе шешкені маңызды, – деді Қазақстан Президенті.
Нұрсұлтан Назарбаев екі елдің экономикалық ынтымақтастығының қазіргі мәселелері мен оларды нығайтудың перспективаларына да тоқталды.
– Қазақстанға АҚШ-тың ірі мұнай компанияларынан 50 миллиард доллар инвестиция құйылды. Бүгін біз америкалық ірі бизнес өкілдерімен бірге дөңгелек үстелге қатысамыз. Онда 7,5 миллиард доллардан асатын қаржыға 20-дан астам келісімшарт жасалатын болады. Сондай-ақ, біздің елде АҚШ азаматтары үшін визасыз режім енгізілген. Соған сәйкес лайықты жауап болады деп үміттенеміз, – деді Мемлекет басшысы.
Соңында Нұрсұлтан Назарбаев Дональд Трамптың басшылығымен қол жеткізіліп отырған АҚШ-тың экономикалық дамуына жоғары баға берді. 
АҚШ Президенті екіжақты диалогтың маңыздылығын атап өтіп, екі ел арасындағы ынтымақтастықтың стратегиялық маңызына тоқталды.    
– Біз Сізді Ақ үйде қабылдағанымызға қуаныштымыз. Елдеріміздің өзара ықпалдастығына қатысты маңызды диалог жүргізу мақсатымен бүгін бізге келгеніңіз үшін рахмет. Ширек ғасырдан астам уақыт бойы АҚШ Қазақстанды мықты, егемен әрі тәуелсіз ел, Орталық Азиядағы маңызды дос және стратегиялық серіктес ретінде қарастырып келеді, – деді Дональд Трамп.          
АҚШ Президенті Қазақстан мен АҚШ-тың ядролық қаруды таратпау және өңірлік қауіпсіздікті нығайту ісіндегі бірлескен күш-жігерін атап өтті.
– АҚШ пен Қазақстан өңірде және одан тыс жерлерде бейбітшілік пен қауіпсіздікті қолдау үшін бірлесе жұмыс жүргізді. Біз Қазақстандағы ядролық қаруды және оның инфрақұрылымын жойып, балаларымыз үшін қауіпсіз әрі салауатты болашақты бірлесе қамтамасыз еттік. Бүгін Қазақстан Президенті екеуміз біздің қарым-қатынастарымыз халықтарымыздың қауіпсіздігіне, өркендеуі мен әл-ауқатына қалай септігін тигізетініне қатысты диалог жүргізіп отырмыз. Корей түбегін денуклеаризациялау үшін күш біріктіру ісінде Қазақстан сенімді серіктес болып саналады. Біз Солтүстік Кореядағы режімнің бүкіл әлемге ядролық апат қаупімен сес көрсетуін тойтаруға бел буып отырмыз, – деді АҚШ Президенті.
Дональд Трамп Ауғанстан мәселесін шешуге атсалысқаны үшін Қазақстан Президентіне алғыс айтты.
– ИЛИМ-мен және «Талибанмен» соғыс жүргізіп жатқан біздің қарулы күштерге Қазақстан мейлінше қолдау көрсете беретіні жөнінде Президенттің маған сеніммен айтқан сөзін аса жоғары бағалаймын, – деді Ақ үйдің басшысы.
Сондай-ақ, Дональд Трамп көршілерін құрметтейтін және өз тағдырын бақылауда ұстайтын Қазақстан сияқты елдермен АҚШ ынтымақтастықты нығайта беретінін айтты. 
– Қазақстанның 2050 жылға қарай жаһандық экономиканың алғашқы отыздығына кіруді жоспарлап отырғанын Президенттің мәлімдегеніне ризамын. Ол Қазақстандағы іскерлік ахуалды жақсарту үшін жұмыс істеуде. Бұл арқылы Америка компаниялары үшін жаңа мүмкіндіктер туып, жаңа жұмыс орындары ашылады, – деді АҚШ Президенті.
Соңында Дональд Трамп Қазақстанды дамыту және өркендету ісіндегі Нұрсұлтан Назарбаевтың рөлін тағы да атап өтті.
– Мен Сіздің мықты басшылығыңыздың арқасында Қазақстан халқы қол жеткізген зор жетістіктерді көру мүмкіндігін асыға күтемін. Біз Қазақстанның болашағы жарқын болғанын және оның егеменді елді өркендетуге бағытталғанын қалаймыз. Осыны әлемнің барлық бейбітсүйгіш халықтарына да тілейміз, – деді Дональд Трамп.



///Мемлекеттік хатшы А.Пиериді Қазақстандағы дипломатиялық миссиясы табысты аяқталуымен құттықтап, саяси, экономикалық және мәдени-гуманитарлық салалардағы екіжақты қарым-қатынасты нығайтуға қосқан елеулі үлесі үшін алғысын білдірді.

Кездесу барысында одан арғы ынтымақтастықтың жай-күйі мен келешегі, соның ішінде Миланда өтетін ЭКСПО-2015 және Астанада өтетін ЭКСПО-2017 халықаралық көрмелерін өткізу жұмыстарын үйлестіру мәселелері талқыланды.

Италия Қазақстанның шетелдік сауда әріптестері арасында үшінші орын, ал Еуропа мемлекеттері ішінде бірінші орын алады. 2013 жылы елдеріміз арасындағы тауар айналымы 16,2 млрд. доллардан асты.
///
	 

	Кездесуге ҚХР Мемлекеттік Кеңесінің Премьері Ли Кэцян, Премьер-Министрлер: Қырғыз Республикасынан – Джоомарт Оторбаев, Ресей Федерациясынан – Дмитрий Медведев, Тәжікстан Республикасынан – Кохир Расулзода және Өзбекстан Премьер-Министрінің бірінші орынбасары – қаржы министрі Рустам Азимов, ШЫҰ Бас хатшысы Дмитрий Мезенцев, ШЫҰ Лаңкестікке қарсы өңірлік орталығының Атқарушы комитетінің директоры  Синьфэн Чжан қатысты.

	Қазақстан Президенті ШЫҰ-ға мүше мемлекеттердің үкімет басшылары отырысының Тәуелсіздік күні қарсаңында өтуінің символдық мәні бар екенін, өйткені ұйымның алғашқы отырысы 2001 жылы Алматыда өткенін айтты.

	– Үкімет басшыларының отырысы біздің елде осымен үшінші рет өтіп отыр. Ұйым саяси салмақ пен экономикалық қуатқа ие болып келеді. Бүгінде ол баршаға кеңінен танылды. Бұл жолғы кездесудің ерекше мәні бар, біз өзімізде «Шанхай рухы» болуы тиістігін әрдайым айтып жүрміз, – деді Мемлекет басшысы.

	Нұрсұлтан Назарбаев ШЫҰ-ға мүше мемлекеттердің үкімет басшылары кеңесінің Уфадағы отырысында Ұйымның 2025 жылға дейінгі даму Стратегиясын бекіту жоспарланып отырғанына назар аударды.

	– Осыған байланысты үкіметтерге ауқымды жұмыс атқаруға тура келеді. Мемлекет басшыларының соңғы кездесуінде жаңа мүшелер қабылдау тәртібіне қатысты құжаттарға қол қойылған болатын. Бұл мәселеге сындарлы әрі әділ көзқарас керек, – деді Қазақстан Президенті.

	Мемлекет басшысы сондай-ақ ШЫҰ жалпы азиялық әл-ауқат қоры секілді екенін, оған барлық мүше мемлекеттер толық қатысуы тиістігін айтты.

	– Ұйым, ең алдымен, тұрақтылық пен елдеріміздің арасында аумақтық даудың болмауы үшін, сондай-ақ бүгінгі заманның үш қатері – сепаратизмге, экстремизм мен лаңкестікке қарсы бірлесіп күресу үшін жұмыс істейді. Бізге азық-түліктік, экологиялық және энергетикалық қауіпсіздік мәселелерін де шешу керек. ШЫҰ мемлекеттері энергия тасымалдаушылар мен азық-түлікке деген сұранысты қамтамасыз ету мүмкіндіктеріне ие. Бірлескен жұмыс арқылы су тапшылығы мен өзге ресурстарға қолжетімділік мәселелерін де шешуге болады, – деді Нұрсұлтан Назарбаев.

	Қазақстан Президенті біздің еліміз Ұйым қызметін әрі қарай кеңейту үшін қажет болатын ШЫҰ даму банкін құру туралы бастаманы қолдайтынына тоқталды.

	Сонымен қатар, көлік саласындағы ынтымақтастықты дамыту ШЫҰ аясындағы ықпалдастықтың маңызды бағыттарының бірі ретінде аталды. Нұрсұлтан Назарбаевтың айтуынша, Қазақстан отандық экономиканы дамытуды ғана емес, бүкіл өңірдегі өзара сауда мен іскерлік байланыстарды жандандыруды көздейтін бірқатар маңызды көлік жобаларын іске асыратын болады.

	– Біздің елімізде «Нұрлы жол – болашаққа бастар жол» деп аталатын жаңа экономикалық саясат жарияланды. Соған сәйкес, біз инфрақұрылымдарды дамытуға бағытталған мемлекеттік инвестицияларды жүзеге асырамыз. Астанадан елдің барлық өңірлеріне қарай автокөлік жолдары мен теміржолдар салынады. Біз Каспийде екі теңіз портын саламыз, оның бірі автомобильдер мен теміржол вагондарын пароммен тасымалдауға арналған. Осы жаңа көліктік мүмкіндіктердің бәрін ШЫҰ-ның барлық мүшелері пайдаланатын болады деп ойлаймын, – деді  Қазақстан Президенті.

	Соңында Нұрсұлтан Назарбаев ШЫҰ-ға мүше мемлекеттердің үкімет басшыларының жұмысына табыс тілей отырып, Қазақстан Ұйымды нығайту ісіне үлес қосуға әрдайым дайын екенін айтты. 


///
	

	Кездесу барысында халықаралық қоғамдастықтың назарын ядролық қаруды қысқарту мәселесіне аудару жөніндегі іс-қимыл талқыланды. 
///Қасым-Жомарт Тоқаев Қазақстан халқының және жеке өзінің атынан Эммануэль Макронды Француз Республикасының Президенті лауазымына қайта сайлануымен құттықтады.
Мемлекетіміздің басшысы құттықтау жеделхатында Эммануэль Макронның сайлаудағы айқын жеңісі Францияның ұлттық мүддесін қорғау және елді өркендету жолындағы оның қажырлы қызметіне халықтың берген жоғары бағасы мен сенімінің айғағы деп атап өткен.
Қазақстан Президенті екі ел арасындағы дәстүрлі достық пен өзара қолдауға негізделген стратегиялық серіктестікке тың серпін беру үшін өзара күш-жігер жұмылдыруға дайын екенін нақтылады.
– Осыған байланысты Қазақстан мен Франция арасындағы сан қырлы ықпалдастықты нығайту жолдарын талқылау үшін өзара қолайлы уақытта Сізді Қазақстанға ресми сапармен келуге шақырамын, – деді Қасым-Жомарт Тоқаев.
Қазақстан Президенті Франция көшбасшысына сарқылмас күш-қуат және аса жауапты қызметіне сәттілік, ал достас француз халқына мол бақыт пен құт-береке тіледі.
///Мемлекет басшысы Баку қаласындағы өрт салдарынан көп адамның қаза болғаны туралы хабарды зор күйзеліспен қабылдады.
«Бауырлас Әзербайжан халқының қайғысына ортақтасып, қаза болғандардың туыстары мен жақындарына Қазақстан халқының және жеке өзімнің атымнан көңіл айтамын. Зардап шеккендердің тезірек сауығып кетуіне тілектеспін», – делінген жеделхатта. 
///Үкімет отырысы басталар алдында Нұрсұлтан Назарбаев «Үкімет үйі» ғимаратының фойесіне қойылған цифрлық тақтаны көрді. Онда «Цифрлық Қазақстан» мемлекеттік бағдарламасының 2018 жылғы іске асырылу нәтижелері туралы ақпарат және Электронды үкіметтің Ахуалдық орталығының мәліметтері енгізілген.
Кеңейтілген отырыста еліміздің әлеуметтік-экономикалық даму барысы талқыланып, экономикалық өсімді одан әрі қамтамасыз ету жөніндегі шаралар айқындалды.
Отырысты ашқан Қазақстан Президенті 2018 жылдың қорытындысы бойынша экономикалық көрсеткіштердің жақсара түскенін атап өтті.
– Экономикалық өсім 4 пайыздан асты. Жалпы, сауда саласында – 7,6 пайыз, көлік саласында – 4,6 пайыз және өнеркәсіпте – 4 пайыздан астам өсім бар. Өзге салаларда да жақсы қарқын байқалады. Жылдық инфляция 5,3 пайызды құрады. Негізгі капиталға салынған инвестиция көлемі 17,2 пайызға артты, – деді Елбасы.
Жиын барысында Премьер-Министрдің орынбасары Е.Досаев, Ұлттық банк төрағасы Д.Ақышев, Премьер-Министрдің орынбасары – Ауыл шаруашылығы министрі Ө.Шөкеев, Индустрия және инфрақұрылымдық даму министрі Ж.Қасымбек, Жамбыл облысының әкімі А.Мырзахметов, Батыс Қазақстан облысының әкімі А.Көлгінов баяндама жасады.
Мемлекет басшысы баяндамалардан кейін Үкімет, Ұлттық банк және өңірлердің әкімдері дамудың жақсы көрсеткіштеріне қол жеткізуге жол ашқан ауқымды жұмыстар атқарғанын атап өтті.
– Ең төменгі жалақы көлемі 1,5 есе өсті. 500 мыңға жуық адам жұмыспен қамтылды. 113 мың отбасы жаңа баспанаға ие болды. Кәсіпкерлік үшін мейлінше қолайлы жағдайлар жасалды, – деді Нұрсұлтан Назарбаев.
Сонымен қатар, Қазақстан Президенті әлемдік экономикадағы үрдістерге тоқталып, экономикалық өсімді одан әрі қамтамасыз ету қажеттігін айтты.
– Өткен жылдан бастап мемлекеттік әлеуметтік саясат жүйелі түрде қайта қарастырылды. Бес әлеуметтік бастама, жуырдағы Жолдау және жастарға арналған әлеуметтік қолдау шаралары аясында барша қазақстандықтардың әл-ауқатын арттыруды қамтамасыз ету үшін көп қаржы бөлінуде. Бүгінде көптеген елдердің мұндай әлеуметтік шығындарға шамасы келмейді, – деді Елбасы.
Мемлекет басшысы бұдан былай мемлекет тиімділігінің басты критерийлері кіріс пен тұрмыс сапасы тәрізді екі көрсеткіш болатынын айтып, әрбір министр мен әкімнің жұмысы осы тұрғыдан бағаланатынын атап өтті.
Отырыста Нұрсұлтан Назарбаев барлық бағдарламалық құжаттардың іске асырылу барысы мен нәтижелеріне арнайы тоқталды.
– Ұлт жоспарында мемлекет рөлін бәсеңдетуге, жеке бизнес пен бәсекелестікті дамытуға және заң үстемдігін қамтамасыз етуге негізделген экономиканың жаңа моделін қалыптастыру міндеті қойылды. Ішкі жалпы өнім, ең алдымен, еңбек тиімділігі мен өнімділігін арттыру, шағын және орта бизнесті дамыту есебінен өсуге тиіс. Соңғы жылдары экономикадағы шағын және орта бизнестің үлесі 25,17 пайыз деңгейінде қалып отыр. Біздің міндетіміз – бұл көрсеткішті 2025 жылға қарай 35 пайызға дейін, 2050 жылы кем дегенде 50 пайызға жеткізу, – деді Қазақстан Президенті.
Елбасы Бизнестің жол картасы аясында 385 миллиард теңге бөлінгенін, 20 мыңнан астам жобаға қаржылай қолдау көрсетілгенін, сондай-ақ 180 мыңға жуық кәсіпкер тиісті білім алғанын атап өтті.
– Елімізді дамыту үшін әлеуетіміз жеткілікті. Мәселен, тек реттелетін сатып алулар көлемі 11 триллион теңгені құрайды. Сарапшылар құны шамамен 1 триллион теңге көлеміндегі импортталатын тауарлар мен көрсетілетін қызметтерді ішкі өндіріспен алмастыру мүмкіндігі бар деп бағалап отыр. Сонымен қатар, шағын және орта бизнес өкілдері өндірген өнім көлемі Павлодар және Түркістан облыстарында төмендеген. Үкіметке әкімдермен бірлесіп, осы мәселенің мән-жайын анықтауды тапсырамын. Әрбір әкім шағын және орта бизнестің дамуына өзі жауап береді. Ал Үкімет деңгейінде жеке жауапкершілік Премьер-Министрдің орынбасары Е.Досаевқа жүктеледі, – деді Мемлекет басшысы.
Нұрсұлтан Назарбаев мемлекеттің экономикаға және бәсекелес нарықтарды кеңейту ісіне араласу мәселелеріне айрықша тоқталды.
– Монополияға қарсы қызмет мекемесі бәсекелес нарықтар қалыптастыру және бизнес аясын кеңейту ісімен айналысуға тиіс. Жеке сектор экономика мен еңбек өнімділігін арттырудың басты қозғаушы күшіне айналуы керек. Әрбір әкім өңір экономикасының құрылымы қандай болу керек екенін және ненің есебінен дамитынын, қандай салалардың ілгерілеуі арқылы жаңа жұмыс орындары мен тұрғындар табысын қамтамасыз ететінін нақты білуге тиіс, – деді Қазақстан Президенті.
Осыған байланысты, әкімдерге «Атамекен» ұлттық кәсіпкерлер палатасымен бірлесіп, өңірді өркендету мүмкіндіктеріне орай жұмыс орындарын ашуды көздейтін әр облыстың даму жоспарын әзірлеу тапсырылды.
Сонымен бірге, Қазақстан Президенті экспорт құрамында қайта өңделген ауыл шаруашылығы өнімінің үлесін арттырудың және тарифтердің, халық үшін әлеуметтік мәні бар тауарлардың бағасын бақылауда ұстаудың маңызды екенін атап өтті.
Нұрсұлтан Назарбаев мал шаруашылығын дамыту және ішкі нарықты отандық тауар өндірушілер өндірген ауыл шаруашылығы өнімімен қамтамасыз ету мәселелеріне ерекше назар аударды.
Мемлекет басшысы индустрияландыру бағдарламасын іске асыру және негізгі капиталға инвестиция тарту үдерісінің нәтижелеріне тоқталды.
– Индустрияландырудың екінші бесжылдығы аяқталып келеді. 1250 жоба іске асырылды. Бұл жобалар өнеркәсіпті дамыту ісінде маңызды рөл атқарды.  Еліміздің Үшінші жаңғыруы үшін негізгі капиталға тартылатын инвестиция көлемін жылына ішкі жалпы өнімге шаққанда 30 пайыздан астам деңгейге жеткізуіміз қажет. Соңғы жылдары бұл көрсеткіш 20 пайыздан төмен. Ішкі жалпы өнімге қатысты несиенің де үлесі аз – 25 пайыз. Мұнда нақты секторға салынатын инвестиция көлемінің аздығы туралы сөз болып отыр. Ұлттық банк белсенділік танытып, экономикалық өсімді қамтамасыз етуге атсалысуы керек, – деді Қазақстан Президенті.
Нұрсұлтан Назарбаев нақты секторды және инфрақұрылымдық жобаларды қаржыландыру ісін қамтамасыз ету үшін жүйелі шешімдер әзірлеуді, сондай-ақ дамыған елдердің инвесторларына баса мән бере отырып, инвестиция тартудың кешенді экожүйесін құруды тапсырды.
– Әрбір салалық министрлікте, әкімдіктерде, ұлттық компанияларда инвестициялық жұмыс пен экспорт мәселесіне жауапты нақты орынбасарды белгілеу қажет. Үйлесімді жұмыс істеу үшін тиімді ықпалдастық орнату керек. Біз өнімнің 500 жаңа түрін шығарып, 110 елге өз өнімімізді экспорттап отырмыз. Дей тұрғанмен, экономика құрылымына нақты ықпал ете алатын жобалар әлі де болса аз. Жоғары дәрежеде өңделген өнім экспортының көлемі еш өзгерген жоқ, – деді Мемлекет басшысы.
Қазақстан Президенті еліміздің қаржы және банк секторындағы мәселелерді уақтылы шешу қажеттігіне назар аударды.
– Соңғы 3 жылдың ішінде банкротқа ұшырағалы отырған кәсіпорындардың саны 3,7 мыңға дейін, яғни 2 есеге жуық өсті. Қазір олардың қарызы 4 триллион теңгеден асты. Шағын бизнеске шектен тыс көп несие берілді. Бизнестің дамуына қарыздың көптігі мен өз капиталының тапшылығы кедергі келтіруде, – деді Нұрсұлтан Назарбаев.
Мемлекет басшысы банкроттық рәсімді жеңілдету және оның ашық болуының деңгейін арттыру маңызды екенін атап өтті.
– 5 жыл ішінде заңнамаға 30 өзгеріс енгізілсе де, жағдай жақсарған жоқ. Банкроттық рәсім қаржылық сауықтыру шараларын қолдануға мүмкіндік бермейтін кезеңде қолданылады. Үкімет және Премьер-Министр Б.Сағынтаевтың тікелей өзі өңірлер мен кәсіпорындар бойынша осы мәселелерді нақты әрі жүйелі шешу қажет, – деді Қазақстан Президенті.
Сонымен қатар, Нұрсұлтан Назарбаев экономикадағы көлеңкелі айналыммен күресу мәселелеріне тоқталды.
– Біздің міндетіміз – көлеңкелі экономика үлесін 3 жыл ішінде кем дегенде 40 пайызға қысқарту. Заңды тұлғалар үшін банктер арқылы қолма-қол ақша алудың шекті көлемін белгілеу мүмкіндігін зерттеу қажет. Үкімет жеке тұлғалар үшін негізгі қарызды төлеген жағдайда айыппұлдан босатып, салық амнистиясын жүргізуі керек, – деді Мемлекет басшысы.
Қазақстан Президенті халықтың тұрмыс сапасын арттыру мәселесіне ерекше тоқталып, Үкімет пен әкімдіктер алдына бірқатар міндет қойды.
– Менің тұрмыс сапасы мәселесін мемлекеттік басымдық ретінде белгілегенім кездейсоқ емес. Өңірлерге жиі барамын және жергілікті жерлерде жұртшылықты қандай мәселелер алаңдататынын жақсы білемін. Тұрмыс сапасы абстрактілі ұғым емес. Бұл дегенің – тұрғын-үй, білім беру, денсаулық сақтау, әлеуметтік көмек, экология, жол, қоғамдық көлік, қауіпсіздік мәселелері, – деді Нұрсұлтан Назарбаев.
Мемлекет басшысы облыстарда және аудандарда жол салу мәселесіне баса мән беріп, өңірлерді инфрақұрылымдық тұрғыдан дамыту жөніндегі жұмыстарды жалғастырудың маңыздылығын ерекше атап өтті.
– Менің тапсырмам бойынша, Президент Әкімшілігі әлеуметтік зерттеулер нәтижесінің негізінде еліміздің Проблемалы мәселелер картасын жасады. Онда әр өңір бойынша жолдар, ауылдардың сумен қамтылуы, ауруханалар, мектептер, тұрғын үй-коммуналдық шаруашылық және желілер жағдайы тәрізді жүйелі әрі инфрақұрылымдық проблемалар қамтылған. Осы сияқты мәселелерді шешуге күш жұмылдырған жөн. Әзірленген картаны Үкіметке беру керек. Ең алдымен, тұрғындардың өзекті мәселелерін шешу қажет, – деді Қазақстан Президенті.
Отырыс барысында тұрғын үй салу және оған халықтың барлық санатының қолжетімділігін қамтамасыз ету жөніндегі жұмыстарды жалғастыру қажеттігі айтылды.
– «Нұрлы жер» мемлекеттік бағдарламасы бойынша рекордтық көлем – 12,5 миллион шаршы метр тұрғын үй пайдалануға берілді. Бұрын мұндай құрылыс қарқыны бізде болған емес. Бұл бағдарлама жергілікті өнім өндірушілердің өндірісін дамытуға тың серпін берді. Олардың үлесі шамамен 85 пайыздан асады. «7-20-25» бағдарламасы бойынша 3,7 мыңнан астам тұрғынымыз жаңа баспанаға ие болды. Сонымен бірге, түрлі факторларға байланысты халықтың барлық санатының бұл бағдарламаларды пайдалануға мүмкіндігі жоқ, – деді Елбасы.
Сондай-ақ, Мемлекет басшысы миллионнан астам тұрғыны бар қалаларда жастарға арналған жалдамалы пәтер салу жұмыстарын жалғастыруды тапсырды.
– Кейбір өңірлер инфрақұрылымнан алыс әрі шығын көп кететін жаңа тұрғын үйлер алабын салу мәселесін көтеруде. Біз «адамдар инфрақұрылымға» моделі бойынша жұмыс істейміз деген жоқпыз ба, керісінше емес. Менің тапсырмама сәйкес, Астана қаласының ықшамды құрылысына байланысты 5 жылға арналған Кешенді жоспар әзірленді. Бұл ретте, тұрғындар үшін қоғамдық игіліктің және қызметтердің қолжетімді болуы ескеріледі. Өңірлер әкімдері осы тәжірибені зерттеп, соған сәйкес жоспар қабылдауға тиіс, – деді Қазақстан Президенті.
Сонымен қатар, Нұрсұлтан Назарбаев халыққа сапалы білім беру ісін қамтамасыз ету жөніндегі жұмыстарды жалғастыруды тапсырды.
– Білім саласында мұғалімдердің жұмыс жағдайы жақсарып келеді және олардың жалақылары өсті. Жоғары оқу орындары дербестікке ие болды. Мектепке дейінгі білім беру ауқымы кеңейді. Өткен жылы 70-тей жаңа мектеп салынды. Барлық мектепті толық интернетпен және көлікпен қамтамасыз ету қажет, – деді Мемлекет басшысы.
Қазақстан Президенті техникалық және кәсіби оқыту ісіндегі мамандар даярлау үдерісі мен оны бітірген түлектердің жұмысқа орналасу мәселесіне де тоқталды.
Нұрсұлтан Назарбаев еліміздегі денсаулық сақтау жүйесінің жақсы дамып келе жатқанын айтты.
– Денсаулық сақтау саласында инфрақұрылымды дамытып, медициналық қызмет көрсету сапасын жақсарту жұмыстары жалғаса береді. Өмір сүру ұзақтығы мен туу көрсеткіші артып келеді. 16 миллион адамның денсаулық жөніндегі электронды төлқұжаты жасалып, жедел жәрдем қызметі жаңғыртылды. Мен қол қойған заңның арқасында дәрі-дәрмек бағасы реттеліп, ашықтыққа мән берілетін болды. Бюджет қаржысын 26 миллиард теңгеге үнемдеуге септігін тигізген дәрі-дәрмектің ашық есебін енгізу жөніндегі тәжірибені қолдаймын, – деді Мемлекет басшысы.
Сонымен қатар, Қазақстан Президенті өңірлердегі медициналық қызмет көрсету ісінің қолжетімділігіне қатысты проблемаларға тоқталып, «Саламатты Қазақстан» арнайы пойыздарын іске қосу жөніндегі жобаның тиімділігін айтты.
– Шалғай ауылдарда жылжымалы медициналық тексеру орындарын ұйымдастыруға болады. 3 жыл ішінде жедел жәрдем қызметін автомобильдермен және реанимобильдермен қамтамасыз ету ісін шешу керек. Осының бәріне 27 миллиард теңге бөлу қажет. Әкімдер 2020 жылдың аяғына дейін инвентаризациялау негізінде, ең алдымен, аудандық ауруханалар мен емханаларды қажетті медициналық құрал-жабдықтармен толық қамтамасыз етуі қажет, – деді Нұрсұлтан Назарбаев.
Мемлекет басшысы әлеуметтік қолдау көрсету ауқымы айтарлықтай өскенін атап өтіп, Үкіметке 2020 жылғы 1 қаңтардан бастап Мемлекеттік әлеуметтік сақтандыру қорынан берілетін әлеуметтік төлемақылардың орташа мөлшерін 30 пайызға дейін арттыруды, сондай-ақ мүгедектердің құқықтарын қамтамасыз ету және тұрмыс сапасын жақсарту жөнінде Ұлттық жоспар қабылдауды тапсырды.
– Прокуратура еңбеккерлердің еңбек құқығына қатысты 37 мыңнан астам заң бұзушылықты анықтады. Соның ішінде еңбекақы жөніндегі қарыздар, еңбек ету жағдайы қауіпсіздігінің бұзылуы, жалақының дұрыс есептелмеуі, денсаулыққа зиян келтіретін жағдайларға байланысты қосымша төлемақының берілмеуі, шетелдік кәсіпорындарда жұмыс істейтін азаматтарымыздың құқықтарының шектелуі сияқты мәселелер бар. Үкімет, әкімдер мен прокуратура органдары бұл мәселені қатаң бақылауға алуы тиіс, – деді Қазақстан Президенті.
Соңында Нұрсұлтан Назарбаев Үкіметтің барлық жұмысының нәтижесін халық сезінуі тиіс екенін атап өтіп, «Қазақстан – 2025» стратегиялық даму жоспарына сәйкес, 2019 жылғы Министрлер кабинеті жұмысының тиімділігі жөніндегі негізгі критерийлерді бекітті.
– Экономиканың тұрақты өсімін 4 пайыздан кем емес деңгейде қамтамасыз ету керек. Озық 30 елдің қатарына қосылу үшін болашақта 5 пайыздық көрсеткішке қол жеткізу қажет. Ішкі жалпы өнімдегі шағын және орта бизнестің үлесін 28,2 пайызға дейін жеткізген жөн. Шикізаттық емес тауарлар мен қызметтер көлемінің өсімін 24,7 миллиард долларға дейін, еңбек өнімділігінің өсімін 2016 жылғы мөлшерден 12,3 пайызға, инвестиция өсімін ішкі жалпы өнімнен 16,8 пайызға дейін жеткізуді қамтамасыз ету қажет. Өсімнің инклюзивті моделі аясында тұрғындардың орташа жан басына шаққандағы нақты кірісін 2016 жылғы көрсеткіштен 6 пайызға дейін арттыру керек, – деді Мемлекет басшысы.





///
	

	Кездесу барысында Қазақстандағы этносаралық және конфессияаралық тұрақтылық мәселелері, діни бірлестіктердің татулық пен келісімді сақтаудағы рөлі талқыланды.

	Әсіресе Қазақстанда митрополиттік округтың құрылуының алдағы 10 жылдығын орыс православ шіркеуінің мерекелеуі мәселесіне ерекше назар аударылды.

	Кездесудің қорытындысында Астана және Қазақстан митрополиті Александр бұл оқиғаның елімізде Әлемдік және дәстүрлі діндер көшбасшыларының алғашқы съезі өткізілуінің 10 жылдығымен тұстас келетініне тоқталып өтті.

	«Біздің топырағымызда руханилылықтың тірегі екеу – дәстүрлі ислам және православ христиандығы. Президентіміз халықтың татулықта, өзара ізгі адами түсіністік пен келісімде өмір сүруі үшін осыған арқа сүйейді», – деді Астана және Қазақстан митрополиті Александр.

	Сонымен қатар, ол Қазақстанның бүгінде Мемлекет басшысы жүргізіп келе жатқан саясат арқасында жарасымды даму мен қоғамдық келісімнің өнегелі үлгісі болып отырғанын атап өтті. 
///Қасым-Жомарт Тоқаев «АрселорМиттал Теміртау» АҚ металлургия комбинатындағы мырышпен және алюминиймен қаптау цехының жұмысымен танысты.
Кәсіпорынның атқарушы директоры Вадим Басин Президентке өндіріс процесін ұйымдастыру және жабдықтау жұмысының қағидалары туралы айтты.
Цех мырышпен қапталған орамды және табақша өнімдерін өндіреді. Цехтың жалпы өндірістік қуаты жылына 700 мың тонна өнім шығаруға жетеді.
Мемлекет басшысы цехтың дайын өнімдері мен жұмыс жүктемесін қарап көрді. Мырышпен қапталған табақшаларға конструкциялық материалдар өндірісі мен құрылыста сұраныс жоғары. Металлургия өндірісіндегі бұл өнімнің қосымша құны қымбат.
«АрселорМиттал Теміртау» АҚ бас директоры Наир Биджу Мемлекет басшысына кәсіпорынды одан ары дамыту перспективасы, жаңа кокс батареясы құрылысының жоспары, экологиялық қалдықтарды азайту жөнінде қабылданып жатқан шаралар жайында мәлімет берді.
– Бұл қазақстандық металлургиядағы көшбасшы кәсіпорын. Мұнда Қазақстанның Тұңғыш Президенті Нұрсұлтан Әбішұлы Назарбаев өзінің еңбек жолын бастаған. Біз өндіріс қуатын арттыруды мақсат етіп отырмыз. Маған жаңа инвестициялық жобалар, өндірісті жаңғырту, әлеуметтік жағдайды жақсарту жайында баяндады. Кәсіпорынның алдында тұрған міндеттер аз емес. Сондықтан оны ретіне қарай шешу керек. Ол жайында бұған дейін Премьер-Министрмен сөйлестім. Жаңа облыс әкімімен де бірқатар мәселені талқыладық. Барлық мәселені ақырындап шешу қажет, – деді Қазақстан Президенті.
Сонан соң Қасым-Жомарт Тоқаев металлургия зауытының еңбек ұжымымен әңгімелесіп, жұмыстарына табыс тіледі.
 








///Бүгін Мемлекет басшысы «Бірге – таза Қазақстан» республикалық экологиялық акциясының аясында Ботаникалық бақта көшет отырғызып, қалалық сенбілікке қатысты.

Іс-шараға Президент Әкімшілігінің басшысы Мұрат Нұртілеу, Экология, геология және табиғи ресурстар министрі Серікқали Брекешев, Нұр-Сұлтан қаласының әкімі Алтай Көлгінов, эко-волонтерлер, сондай-ақ, Президенттік жастар кадрлық резервінің мүшелері қатысты.

Сенбілік барысында Президент эковолонтерлермен және жастар кадрлық резервінің мүшелерімен әңгімелесті. Қасым-Жомарт Тоқаев табиғатқа, жалпы экологияға ұқыпты қараудың маңыздылығы туралы айтты.
Мемлекет басшысы Қазақстан болашақта жасыл елге айналуы керек деп санайды. «Тал дегеніміз – қасиетті ұғым. Біз тал-теректерді, табиғатты қорғауымыз керек», – деді Президент.
– Баршаңызға алғыс айтамын. Сіздер Қазақстанның болашағысыздар. Жаңа Қазақстанды ел болып, ұлт болып, мемлекет болып, бәріміз бірге құруға кірісуіміз қажет. Аманшылық болса, Екінші республиканы өркендетеміз. Жалпы келешегіміз жақсы, айқын, жарқын болатынына ешқандай күмәнім жоқ. Мемлекетіміздің болашағы жастардың қолында. Мен сіздерге сенемін, – деді Қасым-Жомарт Тоқаев.

Еріктілер мен Президенттік жастар кадрлық резервінің мүшелері экологиялық мәселелер мен бастамаларға үнемі қолдау білдіретіні үшін Мемлекет басшысына алғыс айтты.
Акцияға қатысқандар 15 түп жөке және 35 түп емен көшетін екті.



/// 
Мемлекет басшысының атына ел азаматтары мен түрлі ұйымдарынан бастамаға қолдау білдірген, Қазақстанның әлеуметтік-экономикалық дамуын қамтамасыз етуге бағытталған бағдарымызды тұрақты жалғастыру үшін сайлау өткізудің қажеттілігін атап көрсеткен хаттар толассыз келіп түсуде.
Елдің еңбек ұжымдарынан көптеп келіп жатқан хаттарда Мемлекет басшысына қолдау білдірілген.
Соколов-Сарыбай тау-кен байыту өндірістік бірлестігінің жұмысшылары сайлау өткізу әлемдік дамудың жаңа сатысында халықты одан сайын ұйыстыра түсетініне және барлық қазақстандықтарды «Нұрлы жол» бағдарламасы мен «Қазақстан-2050» Стратегиясын жүзеге асыру үшін біріктіруге ықпал ететініне сенім білдірген. 
«Бірлестіктің 20 мың адамдық ұжымы Отанымызды ілгерілетуге және орнықты дамытуға бағытталған бастамаларды әрдайым қолдап келеді және қолдай беретін болады. Біз бүгінгідей күрделі уақытта Сіздің саяси батылдығыңыздың арқасында тәуелсіз Қазақстанның әрбір даму кезеңі жетістіктердің, көпұлтты Отанымыздың бірлігі мен тұрақтылығын нығайтудың жылдарына айналғанын айқын сезініп отырмыз.   Қазақстан Сізбен бірге міндетті түрде табысқа жетіп, әлемдегі экономикасы дамыған 30 мемлекеттің қатарына кіретін болады», – делінген хатта.
«Қазақстан темір жолы» ҰК» АҚ қызметкерлері мен ардагерлерінің ашық хатында әлемдегі күрделі қаржы-экономикалық ахуал жағдайында біздің елімізде дамудың дағдарысқа қарсы айқын жоспары – «Нұрлы жол» жаңа экономикалық саясаты бар екені атап көрсетілген.
«Президент сайлауын өткізу «Нұрлы жол»  аталған Қазақстан халқына жолдауды, индустриялық-инновациялық даму бағдарламасын табысты жүзеге асырудың, түпкі нәтижеде Қазақстандағы әрбір отбасының әл-ауқатын арттырудың кепілі болады деп санаймыз», – делінген Қазақстан теміржолшыларының хатында.
«Қазмырыш» компаниялар тобы мен мердігерлік ұйымдарының мыңдаған адамы бар көптэтносты ұжымынан келген хатта қазақстандықтар  Елбасының басшылығымен ертеңгі күнге, тұрақты жұмысқа, татулық пен келісімде өмір сүру мүмкіндігіне деген сенімге ие болғандарына назар аударылған.
«Металлургиялық пештің жанында шыңдалған біздің Президент бүгінгі жұмысшы қалай өмір сүретінін, қарапайым қазақстандыққа не керегін жақсы біледі. Бізге мемлекет басында «Нұрлы жол» бағдарламасын, «Қазақстан -2050» ұзақмерзімді Стратегиясын орындауға басшылық жасауды жалғастыратын көшбасшының қалғаны қажет. Ұлт Көшбасшысымен бірге бізге ешқандай қиындық қорқынышты емес», – деп жазады авторлар.
Ал «Қазхром» трансұлттық компаниясы» АҚ жұмысшылары ел бірлігіне, өркендеуі мен игілігіне бағытталған жұмысты жалғастыру үшін Мемлекет басшысына жалпыұлттық сенімнің жаңа мандатын берудің қажеттігі туралы ұсынысты қолдау өздерінің азаматтық парызы екенін хабарлайды.
«Ең қиын уақыттарда біз жас мемлекетіміздің экономикасы мен өнеркәсібін қалыптастырудың күрделі кезеңін Сіздің басшылығыңызбен өткердік. Сіз бізге татулықты, келісім мен экономикалық тұрақтылықты сақтау жөніндегі айқын мақсаттар мен міндеттерді белгілеп бердіңіз. Сіз бірде: «Егер кеме қай портқа баратынын білмесе, оған ешқандай жел серік болмайды» деген едіңіз. Біз Сізбен қайда баратынымызды білеміз. Ең бастысы, сол мақсатқа біз бірге бара жатырмыз», – делінген хатта.
Президент сайлауын биыл өткізу халыққа, сондай-ақ барлық атқарушы және өкілді билік органдарына белгіленген міндеттерді жүзеге асыру ісіне жұмылуға мүмкіндік беретінін атап өткен «Қазақстан алюминийі» АҚ еңбек ұжымының мүшелері де бастаманы қолдайтындарын мәлімдеді.
«Біз өркендеу мен тұрақтылықты, балаларымыз бен немерелеріміздің жарқын болашағын қалаймыз, 2015 жылы ел Президентінің сайлауын өткізуді қолдаймыз. Біздің таңдауымыз – қуатты Қазақстанның қуатты көшбасшының  болуы», – делінген хатта.
«Зенит» Орал зауыты» АҚ жұмыскерлері мен инженерлік-техникалық персоналы Қазақстан Президентінің дұрыс стратегиялық шешім қабылдауының және оларды жүзеге асыру жауапкершілігін өзіне жүктеу қабілетінің арқасында тәуелсіздік жылдарында ел экономикасын табысты реформалауға қол жеткізілгенін атап өткен.
«Бүкіл Қазақстан халқының мүддесін қорғауға бағытталған Сіздің саясатыңыз ғана елді дамудың жаңа сатысына шығаруға, Қазақстанның әлемдегі барынша қуатты мемлекеттердің қатарына кіру жөніндегі міндетін тиімді шешуге қабілетті. Біз бәріміз Отанымыз қарқынды дамуы үшін Сіздің, Ұлт көшбасшысының айналасында топтасатынымызға сендіреміз. Заманның кез келген сын-қатерін бірге еңсере аламыз», – деп жазады авторлар.  
«Петропавл ауыр машина жасау зауыты» АҚ ұжымы да Президент сайлауын өткізуді қолдайды және Мемлекет басшысының өз кандидатурасын ұсынуын  өтінді.
«Біз өзіміздің қазіргі бақ-берекемізді және болашаққа зор жоспар құру мүмкіндігімізді тек Сізбен байланыстырамыз. Біз Сіздің металлург ретінде жұмысшы тапты бәрінен артық түсінетініңізге сенімдіміз», – делінген хатта.
«Қазтеңізтрансфлот» Ұлттық теңіз көлік компаниясы» ЖШС жұмысшылары әлемдік экономикалық дағдарыстың белең алып келе жатқанын және күрделі халықаралық ахуалды ескере отырып, сайлау өткізу мәселесін дер кезіндегі шешім деп атады.
«Біз көршілес мемлекеттерде не болып жатқанын жақсы білеміз. Өкінішке қарай, бүгінде әлем мазасыз. Сондықтан Сізден Қазақстан халқы Ассамблеясының 2015 жылы сайлау өткізу бастамасын қолдауды сұраймыз», – деп жазады авторлар.
«Зенченко және компания» коммандиттік серіктестігінің бас директоры Г.Зенченко біздің еліміз Нұрсұлтан Назарбаевтың басшылығымен ғаламат жетістіктерге жеткенін және бүгінде Қазақстанды бүкіл әлем қуатты әрі өркендеуші мемлекет ретінде танып, құрметтейтінін атап өткен.
«Кеңес Одағы күйреген соң ауыл шаруашылығын дамыту қандай қиын болғаны есімде. Шынын айтқанда, біз өздігімізбен жұмыс істей алатынымызға, бізге жер беретініне сенген жоқпыз. Сіздің «қиын күндер өтеді, Қазақстан бәріміз «мен қазақстандықпын!» деп мақтанышпен айтатындай елге айналады» деген сөздеріңіз жадымда. Бүгінде соның бәрі орындалды», – делінген хатта.
Қызылорда қаласынан «Абзал және К» толық серіктестігінің жұмысшылары бүгінде әлемдік экономикада байқалып отырған дағдарыстық құбылыстар біздің елімізде еңбек адамына жасалып отырған қамқорлықтың бағасын сездіретініне тоқталған.
«Барлық қазақстандықтар сияқты біздің ұжым да өз болашағын тек Сізбен байланыстырады. Сондықтан Қазақстан халқы Ассамблеясының ұсынысын ескеруді, сондай-ақ Президент сайлауына қатысуды сұраймыз. Біз өз кезегімізде Сіздің айналаңызда топтасуға әзірміз», – делінген хатта.
Осы үндеуге Шымкенттегі «Дана фирмасы» ЖШС қызметкерлері мен Атырау облысындағы жұмысшы-мұнайшылар да қосылады.
«Қарқын АГФ» ЖШС ұжымы мен Қостанай облысының Харьковское ауылының тұрғындары, сондай-ақ өңірдің барлық ауылшаруашылығы құрылымдары жасампаз саясат пен «Нұрлы жол» бағдарламасы аясындағы жаңа бастамаларды жалғастырудың маңыздылығына тоқталған.
«Білсеңіз, президенттік сайлауды өткізу туралы бастама халықтың шынайы сезімінен, ашық ниетінен туындап отыр. Қостанай өңірінің еңбекқор тұрғындары Сізді қолдауға әрдайым дайын», – деп жазады авторлар.
Қызылорда облысындағы «Арал» сервистік-дайындау орталығының ұжымы өңірді дамыту және Кіші Аралды сақтау мәселелеріне көңіл бөліп отырғаны үшін алғыс білдіре отырып, президенттік сайлау өткізу туралы бастаманы қолдайтындықтарын атап көрсеткен.
«Біз Сіздің осы ұсынысты ескеретініңізге және өзіңіз бастаған ауқымды жобаларды жалғастыруға келісетініңізге сенеміз», – делінген хатта.
Сонымен қатар, Мемлекет басшысына қолдау білдірген хаттар қоғамдық бірлестіктер мен білім беру мекемелерінен де келді.
Атап айтқанда, Солтүстік Қазақстан облысының Азаматтық альянсы Нұрсұлтан Назарбаевтың бағытын қолдау үшін бар күштерін жұмылдыруға, мемлекеттік бағдарламаларды жүзеге асыруға белсене қатысуға және Қазақстанды дамытуға өз үлестерін қосуға дайын екендіктерін білдірді.
«Біз Сізді бір ауыздан қолдаймыз және елдегі барлық азаматтық және патриоттық күштерді Қазақстан Республикасы Президентінің сайлауын өткізуді жақтауға шақырамыз», – делінген хатта. Оларды Түркістан қаласындағы Қ.А.Ясауи атындағы халықаралық қазақ-түрік университетінің қызметкерлері, оқытушы-профессорлар құрамы қостайды.
Оңтүстік Қазақстан облысының зиялы қауым өкілдері президенттік сайлау өткізу біздің көпэтносты және көпконфессиялы мемлекетіміздің одан әрі дамуы аясында айрықша мәнге ие болатынына сенімді екендерін айтқан.
Қызылорда облысы «III Интернационал» ауылының тұрғындары Мемлекет басшысына осы елді мекенде тұратын 19 этностың атынан  хат жазған.
«Біз Сіздің көпұлтты халқымыздың  бірлігі мен келісімін нығайтуға бағытталған қызметіңізді әрқашан қолдадық және қолдай береміз. Президент сайлауын өткізу туралы бастамаға қосыла отырып, Сізден осы ұсынысты қолдауды және сайлауға қатысуыңызды сұраймыз», – деп жазады авторлар.
Қазақстан халқы Ассамблеясы Кеңесінің ел Президентінің сайлауын өткізу жөніндегі бастамасына байланысты хаттар Мемлекет басшысының атына толассыз келіп түсуде.
 
///Отырысты ашқан Г.Әбдіқалықова Мемлекет басшысы Нұрсұлтан Назарбаевтың биылғы жолдаудағы «Жастар мен отбасы институтын кешенді қолдау мемлекеттік саясаттың басымдығына айналуға тиіс» деген сөзіне баса назар аударды.
– Ұлттық комиссия жұмысының маңызды бағытының бірі отбасылық құндылықтарды әсіресе жастар арасында нығайту болып саналады, – деді Мемлекеттік хатшы.
Қазақстан Республикасының Бас прокуратурасы «Отбасындағы зорлық-зомбылықсыз Қазақстан» пилоттық жобасын жүзеге асыру қорытындысы жөнінде мәлімет берді. Оны жүзеге асыру барысында Шымкент қаласы мен Түркістан облысы әкімдіктерінде Отбасы, жастар және балалар істері жөніндегі басқармалар ашылды. Шымкентте «Медициналық психологиялық оңалту орталығы» құрылды. Түркістан облысының 14 ауданында және Шымкент қаласында «Халықты әлеуметтік-психологиялық қолдау қызметтері» ашылды. 2018 жылғы 9 айдың қорытындысы бойынша, оларға заңдық және әлеуметтік мәселелер бойынша консультация беріліп, 865 адамға психологиялық көмек көрсетілді.
Сонымен қатар, Қазақстан Республикасындағы 2030 жылға дейінгі отбасылық және гендерлік саясат тұжырымдамасын іске асыру бойынша Алматы облысының 2017-2019 жылдарға арналған іс-шаралар жоспарының орындалуы жөнінде баяндама тыңдалды. Өнімді жұмыспен қамту және жаппай кәсіпкерлікті дамытудың 2017-2021 жылдарға арналған бағдарламасы аясында 160 адам жұмысқа орналасып, 127 адам жолдама алған, 142 адам қайта даярлау курстарына қабылданды. Биылғы 10 ай ішінде «Бизнестің жол картасы 2020» бағдарламасы бойынша 23 әйел пайыздық мөлшерлемені субсидиялау түрінде жалпы құны 763 млн теңгеден асатын мемлекеттік қолдауға ие болды. Жастар ресурстық орталықтары жанынан Алматы облысының жас отбасыларын қолдау клубтары ашылды. Олардың жұмысы отбасы құндылықтарын қалыптастыруға және нығайтуға, ажырасулардың алдын алуға бағытталған.
Қоғамдық даму министрлігі Отбасыны дамыту мен қолдаудың 2019-2024 жылдарға арналған жол картасының жобасымен таныстырды. Онда отбасын құру мен дамытудың барлық кезеңіндегі ведомствоаралық кешенді жұмыстар қарастырылған.
Басқосуда 2018 жылғы жұмыс қорытындысы мен 2019 жылға арналған жұмыс жоспары қаралды.
Жиын соңында Мемлекеттік хатшы Гүлшара Әбдіқалықова мемлекеттік органдарға бірқатар нақты тапсырма берді.
///
	 

	Кездесуде жаһандық күн тәртібіндегі ағымдық мәселелер талқыланды. В.Еремич VI Астана экономикалық форумының жұмысына қатысуды жоспарлап отырғанын атап өтті.  
///Қазақстан Президентіне Түркістан облысының әлеуметтік-экономикалық дамуы жөнінде мәлімет берілді. Сондай-ақ, өңір басшысы Өмірзақ Шөкеев Қасым-Жомарт Тоқаевқа Түркістан қаласындағы құрылыс және әлеуметтік инфрақұрылымның негізгі нысандарын салу барысы жөнінде баяндады.
Кездесу қорытындысы бойынша Мемлекет басшысы бірқатар нақты тапсырмалар берді.
///Қасым-Жомарт Тоқаев Қазақстанның сыртқы саясатының бейбітшілдік сипатын атап өтіп, еліміздің халықаралық ұйымдармен арадағы сындарлы ынтымақтастыққа адал екенін айтты.
– Сіздің Словакияның Сыртқы істер министрі әрі Еуропадағы қауіпсіздік және ынтымақтастық ұйымының қазіргі төрағасы ретінде Нұр-Сұлтан қаласына келгеніңізге қуаныштымын, – деді Мемлекет басшысы.
Халықаралық ұйым жетекшісі ЕҚЫҰ-ның мақсаты қақтығыстардың алдын алу, қауіпсіздікті қамтамасыз ету, жан-жақты тиімді ынтымақтастық орнату екенін атап өтті, сондай-ақ Қазақстанның халықаралық дағдарыстарды реттеудегі стратегиялық рөліне ерекше тоқталды.
– Мені және делегациямызды қабылдауға уақыт тапқаныңыз үшін Сізге алғыс айтамын. Мүмкіндікті пайдалана отырып, Президент лауазымына кірісуіңізбен құттықтаймын, сондай-ақ Сізге және еліңізге зор табыс тілеймін. Еуропадағы қауіпсіздік және ынтымақтастық ұйымының төрағасы ретінде Қазақстанға келгеніме қуаныштымын, – деді Мирослав Лайчак.
Кездесу аясында тараптар күн тәртібіндегі өңірлік және халықаралық өзекті мәселелерді талқылап, Қазақстан Республикасының Еуропадағы қауіпсіздік және ынтымақтастық ұйымымен ықпалдастығының перспективаларына тоқталды.


///Рәсімді ашқан Мемлекет басшысы барша қазақстандықтарды Ұлттық құраманың Рио-де-Жанейродағы ХХХI жазғы Олимпия ойындарында табысты өнер көрсетуімен құттықтады.
– Біздің спортшыларымыздың Олимпиададағы медальдары, жоғары спорттық нәтижелері мен жетістіктері Қазақстан тәуелсіздігінің алдағы 25 жылдығына лайықты сый болып саналады. Сіздер біздің еліміздің халықаралық спорттағы мәртебесі биіктігін дәлелдеп, жаттықтырушылар мен жанкүйерлердің ғана емес, барша қазақстандықтардың үмітін ақтадыңыздар, – деді Нұрсұлтан Назарбаев.
Қазақстан Президенті өткен Олимпиадада біздің құраманың түрлі дәрежедегі 17 медальді иеленгенін атап өтті.
– Бұл – Қазақстанның әлемдік олимпиадалық қозғалысқа қатысу тарихындағы басқа Олимпия ойындарындағы жүлделерден әлдеқайда көп. Ресми емес медальдік есепте біздің олимпиадалық құрама әлемнің 207 елінің спорттық құрамалары ішінде 22-орында тұр. Баршамыз Риодағы Олимпиада тұғырында еліміздің әнұраны 3 рет шырқалып, туымыздың 3 рет ең биікте желбірегеніне мақтанамыз. Осылайша, боксшы Данияр Елеусінов, суға жүзуден ел тарихындағы тұңғыш чемпион – Дмитрий Баландин, ауыр атлет Нижат Рахимов ерекше жетістіктерге жетіп, Олимпиада жеңімпазы атанды. Олимпиададағы табыстың ортақ қоржынына 5 күміс және 9 қола медаль иегерлері мол олжа салды, – деді Мемлекет басшысы.
Сондай-ақ, Нұрсұлтан Назарбаев Ұлттық құраманың жаттықтырушылар құрамына, олимпиадашылардың отбасыларына және барша қазақстандықтарға сайыста қолдау білдіргені үшін, ал спортшыларға – нағыз бәсекеде көрсеткен ерік-жігері мен олимпиадалық даңққа ұмтылысы үшін алғыс айтты.
Қазақстан Президенті Ұлттық құраманың жетістіктері Рио-де-Жанейрода өтетін алдағы ХV жазғы Паралимпия ойындарына қатысатын спортшыларға рух беретінін айтып, оларға табыс пен жоғары нәтиже тіледі.
Елбасы Қазақстанның 25 жыл белесінде әлемдік олимпиадалық қозғалысқа қатысқан атлеттеріміздің көптеген жарқын жеңістерге қол жеткізгенін айтты.
– Қазақстандықтардың 2016 жылғы жеңіп алған марапаттарын қосқанда еліміздің олимпиадалық қазынасындағы медаль саны 69-ға жетті. Біздің елімізде 1992 жылдан бергі жазғы және қысқы Олимпия ойындарында жеңімпаз болған 19 олимпиада чемпионы, 22 күміс және 28 қола медаль иегерлері бар. Бұл жоғары жетістіктер – мемлекеттің тұрақты қамқорлығының және спортты дамытуға жағдай жасаудың нәтижесі, – деді Нұрсұлтан Назарбаев.
Соңында Қазақстан Президенті барша қазақстандықтарды қол жеткен жеңістерімізбен құттықтап, әлемдік спорт биігінде жаңа табысқа жетулеріне тілектестік білдірді.
Сөз сөйлеген Олимпия ойындарының жеңімпаздары мен жүлдегерлері және іс-шараға қатысушылар Мемлекет басшысына еліміздегі спорт пен дене тәрбиесін дамыту мәселелеріне ұдайы қолдау көрсетіп, көңіл бөліп отыратыны үшін алғыс білдірді.
Сондай-ақ, Нұрсұлтан Назарбаев рәсім барысында олимпиада чемпиондары мен жүлдегерлеріне мемлекеттік марапаттар тапсырды.





///Мемлекет басшысы Каир қаласының теміржол вокзалындағы жарылыс салдарынан көптеген адамның қаза болғаны туралы хабарды зор күйзеліспен қабылдады.
«Қазақстан халқының және жеке өзімнің атымнан қаза болғандардың отбасылары мен жақындарына көңіл айтамын. Зардап шеккендердің тезірек сауығып кетуіне тілектестік білдіремін», – делінген жеделхатта.
///Кездесуде Қайырбек Сүлейменов елімізде жүргізіліп жатқан кең ауқымды реформаларды жүзеге асыру аясында құқық қорғау жүйесі мен азаматтық қоғамды одан әрі дамытудың келешегі туралы ой-пікірін айтты. Сонымен қатар сыбайлас жемқорлықпен күреске қатысты бірқатар ұсынысын жеткізді.
///
	 

	Мемлекет басшысы «Қазақстан Республикасының кейбір заңнамалық актілеріне қылмыстық жолмен алынған табыстарды (кірістерді) легализациялауға және терроризмді қаржыландыруға қарсы іс-қимыл мәселелері бойынша өзгерістер мен толықтырулар енгізу туралы» Қазақстан Республикасының заңына қол қойды. Заң қылмыстық жолмен алынған табыстарды легализациялауға және терроризмді қаржыландыруға қарсы әрекет ету жүйесін жетілдіруге бағытталған.

	Заң мәтіні баспасөзде жарияланады.

	***

	Мемлекет басшысы «Қазақстан Республикасының кейбір заңнамалық актілеріне «Инновациялық технологиялар паркі» инновациялық кластері мәселелері бойынша өзгерістер мен толықтырулар енгізу туралы» Қазақстан Республикасының заңына қол қойды. Заң қолданыстағы құқықты «Инновациялық технологиялар паркі» инновациялық кластері туралы» Заңға сәйкестендіруге бағытталған.

	Заң мәтіні баспасөзде жарияланады.
/// 
Елбасы жиналғандар мен барша Қазақстан халқын ұлттық мереке – Тәуелсіздік күнімен құттықтады.
Тұтас бір дәуірлердің куәгері болған біздің халық өз дамуында көпғасырлық күрделі жолдан өтті. Әл-Фараби айтқан екен, мемлекет те адам сияқты өз өмірінде екі табалдырықтан аттайды. Біріншісі – өмірге келуі, екіншісі – ересек өмірге қадам басуы. Осы кезеңдердің әрқайсысы қайталанбайтын әрі қымбат кезең болып саналады, – деді Қазақстан Президенті.
Нұрсұлтан Назарбаев 24 жасқа толған Қазақстан ұлы мақсаттарға қол жеткізуге ұмтылатынын атап өтті.
Тарих – біздің халқымыздың сақ пен түркінің, Қазақ хандығының дәуірінде, Ұлы Отан соғысы кезінде көрініс тапқан ұлы күресінің куәсі. Бұл біздің өткеніміз және тағдырымыз. Бабаларымыз ұмтылған аңсарлы мақсат – Тәуелсіздікке біздің ұрпақ қол жеткізді. Сондықтан да бұл күн тұтас ұрпақтардың орындалған арманын білдіретін қуанышты әрі маңызды мереке болып саналады. Өйткені, тәуелсіздік пен теңдік, егемендік пен мемлекеттілік – кез келген халық үшін аса құнды ұғымдар, – деді Қазақстан Президенті.
Мемлекет басшысы еліміз небәрі 24 жылда жаңару үдерісін өткеріп, бүкіл әлемде сый-құрметке ие болғанына назар аударды.
Ширек ғасырға жуық кезеңде біз кейбір мемлекеттер ештеңесіз шығатын, ал енді бірі ғасырларды сарп ететін тарихи жолдан өттік. Бұл бабалардың ерлігімен рухтанып, болашақ ұрпаққа жол ашқан барша қазақстандықтардың еңбегі арқасында мүмкін болды, – деді Нұрсұлтан Назарбаев.
Қазақстан Президенті Отанды сүю айрықша бақыт екенін айтты.
Шексіз арман жолында Отан үшін орасан қиындықтардан өтуге болады. Біз өз егемендігімізді бабалардың өнегесі мен халқымыздың парасаттылығының арқасында алдық. Тәуелсіздік – күшті рухпен және мықты мінезбен ғана ұстап тұруға болатын тарих толқыны, – деді Мемлекет басшысы.
Нұрсұлтан Назарбаев Тәуелсіздік бүкіл халық үшін зор жауапкершілік екеніне назар аударды.
Біз осы тағдырды қабыл алып, бірлік пен еңбек арқылы тарихи жолымызбен шығынсыз жүріп келеміз. Біздің ел егемендігін нығайтып, Мәңгілік ел болуға бағдар ұстады. Сондықтан Тәуелсіздік күні – барша Қазақстан халқы мен әлемнің барлық түкпіріндегі достарымыз үшін ұлы мереке, – деді Қазақстан Президенті.
Мемлекет басшысы бүгінде қазақстандықтар үшін біздің дәуірді Тәуелсіздікті жариялағанға дейін және одан кейін деп бөлу қалыпты жайтқа айналып келе жатқанын айтты.
1991 жылы 16 желтоқсанда Қазақстан мүлде жаңа тарихын бастады. Біздер, қазақстандықтар, ұлт өрлеуінің қазақстандық дәуірінің негізін қалаушыға әрі тұңғыш ізашарына айналдық. Бұл – біздің ізгі уақытымыздың және барлық ұлы жетістіктеріміздің сипатын дәл беретін атау. Біз Тәуелсіз Қазақстанмен бірге өсіп келеміз, – деді Нұрсұлтан Назарбаев.
Қазақстан Президенті еліміздің жолы бірлікпен және келісіммен астасып жатқанын айтты.
Жыл басында өткен президент сайлауы біздің табысты түрде болашағы біртұтас ұлтқа айналып келе жатқанымызды көрсетті. Бірлік пен келісімді сақтап, нығайту оңай жұмыс емес. Ол даналық пен көргенділікті, көрегендік пен еліміздің барша азаматтарының өзара сыйластығын қажет етеді. Ғылым Жер бетіндегі әрбір этнос кемінде бір ерекше қасиетке ие екенін айтады. Біздің өміріміз Қазақстандағы 100 этностың 100 айрықша және қайталанбас қасиеті бар екенін көрсетіп отыр. Соның бәрі жиналып келіп біздің Біртұтас Ұлтымыздың бірегей басымдылығын құрайды. Қазақстанның әрбір этносы – біздің байлығымыз. Көпэтностылық – біздің ортақ ұлы қазынамыз. Қазақстан халқы Ассамблеясы, міне, 20 жыл бойы осы байлықтың басты қорғаушысы міндетін табысты атқарып келеді. Тәуелсіз Қазақстан – біздің үлкен отбасымыз және ортақ шаңырағымыз, – деді Мемлекет басшысы.
Нұрсұлтан Назарбаев XXI ғасыр адамзат үшін әлемдік экономика мен саясаттың, ақпараттық және әлеуметтік кеңістіктің жаңа өлшемдеріне жол ашқанына назар аударды.
Бүкіл әлем архитектурасында орасан өзгерістер жүріп жатыр. Әлемдік дамудың көптеген түйткілдері табылды. Бүгінде 1,2 миллиард адам планетаның қақтығыстар мен тұрақсыздық жайлаған ареалында тіршілік етіп жатыр. Күн сайын 42 мың адам үйін тастап, қауіпсіз жер іздестіруде. 13 мыңнан астам террорлық акт 33 мың адамның өмірін қиды. Біз өзіміздің тұрақты әрі қарышты дамыған елімізді мүлде басқа жағдайда – бейбітшілік пен қауіпсіздік жағдайында өркендетіп жатқанымызды есте ұстауға және бағалауға тиіспіз, – деді Қазақстан Президенті.
Мемлекет басшысы екінші жыл қатарынан жаһандық экономикалық дағдарыстың дендеп келе жатқанын айтты.
Осы қиындықтарға қарамастан, тәуелсіздіктің 24-ші жылы жадымызда көптеген жан толқытарлық, Қазақстан үшін айрықша мәні бар оқиғаларымен есте қалады. Біз экономикамыздың оң өсімін сақтадық. Индустриялық дамудың екінші бесжылдығы және «Нұрлы жол» бағдарламасы басталды. 2015 жылы 800 миллиард теңгенің 120 жобасы іске қосылды, 10 тұрақты жұмыс орны ашылды, мыңдаған шаршы метр баспана пайдалануға беріліп, оларға жастар мен аз қамтылған отбасылар қоныстанды, – деді Нұрсұлтан Назарбаев.
Қазақстан Президенті ел өмірінде болған өзге де айшықты оқиғаларға тоқталды.
Қазақстан Дүниежүзілік сауда ұйымына кірді. Еуразиялық экономикалық одақ жұмысын бастады. Биыл Қазақстан әлемдік жетекші экспорттаушылардың елулігі қатарына қосылып, 43-орынды иеленді. Бізде ширақ, сауатты, жаңашыл жастар буыны өсіп келеді. Әлемнің жетекші жоғары оқу орындарының қатарына қосылған Назарбаев Университетінде даярланған алғашқы 500 маман биыл бітіріп шықты. Қазақстан МАГАТЭ-мен бірлесіп, Ядролық отын банкін құрды, ол біздің елге орналастырылады. Үшінші ғарышкеріміз Айдын Айымбетов Жер төңірегіндегі орбитаға сапар шекті. Біз Ұлт жоспарын орындауға кірістік. Оны Тәуелсіздіктің 25 жылдығы қарсаңында жүзеге асыра бастағанымыздың да символдық мәні бар, – деді Мемлекет басшысы. 
Нұрсұлтан Назарбаев қазір қоғамда Қазақстан халқына жыл сайынғы Жолдаудың қызу талқыланып жатқанына назар аударды.
Мен мемлекет пен қоғам алдына қойылған міндеттер кең қолдау тапқанын байқап отырмын. Жаңа Жолдауда кемелденген елдің міндеттері белгіленді. XXI ғасырдағы болашақ  – кез келген тұсынан жол салуға болатын ашық алаңқай емес. Бізді алда бұрынғымыз бен қазіргімізден де күрделі бағыттар күтіп тұр. Тарих ешқашан тек жеңістер жылнамасынан тұрмайды. Егер әрдайым бәрі жақсы болған болса, тарихтың өзі де болмаған болар еді. Дағдарыстар жеңу ілімін үйретеді. Сондықтан қазір тұрақтылықтың құны арта түсуде. Тұрақты экономика, тұрақты саясат, тұрақты қоғам – біз әрқашан ұстанып келе жатқан бағдар осы, – деді Қазақстан Президенті.
Мемлекет басшысы Тәуелсіздік жылдары республикамыз тарихи даму тұрғысынан ғажайып секіріс жасағанын айтты.
Біздің Қазақстан – Ұлы Дала Елі, Жаңғырған Ұлы Дала Елі. Бұл біздің асқақ аңсарымыз әрі ерекше мақтанышымыз. Қазақстандықтардың болашақ ұрпағы біздің жетістіктерімізді лайықты бағалап, мақтан тұтарына еш күмән жоқ. Олар біздің тәжірибемізден даналықтың, сындарлы іс-әрекеттің және кез келген қиындықтың алдында иілмес беріктіктің үлгісін көретін болады, – деді Нұрсұлтан Назарбаев.
Соңында Қазақстан Президенті баршаны тағы да елдің Тәуелсіздік күнімен құттықтады. 


///Қазақстан Президенті Вашингтон қаласына келді. Ресми сапар аясында Нұрсұлтан Назарбаев АҚШ Президенті Дональд Трамппен, сондай-ақ АҚШ-тың ресми және іскер топтар өкілдерімен кездеседі.
Сонымен қатар, Мемлекет басшысы БҰҰ Қауіпсіздік Кеңесінің отырысына қатысады.
///Қасым-Жомарт Тоқаев бүгінгі форумның отандық бизнес өкілдері мен «Самұрық-Қазына» қоры үшін маңызды басқосу екенін айтты.
Атап айтқанда, жалпы сомасы 67 миллиард теңгеге тікелей офф-тейк немесе алдын-ала жасалған келісім-шарттар мен стратегиялық келісімдерге қол қойылған. Президент қордың жұмысына оң баға берді.
– 15-тен астам бағыт бойынша өте жақсы және мазмұнды жоспарлар бар. Атап айтқанда, холдингтің сатып алуларын оңтайландыру жөнінде ауқымды жұмыс атқарылған. Кәсіпорындарды, оның ішінде, тұралап қалған компанияларды қолдау бағдарламалары әзірленген, – деді Мемлекет басшысы.
Қасым-Жомарт Тоқаев пандемияның экономикалық салдарымен күрес кезінде мемлекеттік ірі корпорациялар мен бизнес өкілдері арасындағы серіктестікті қолдаудың маңызы арта түскенін атап өтті.
– Озық технология, өнімді нарыққа таратудың ұтымды саясаты және білікті мамандар – табысқа жетудің негізгі көзі. Оны іс жүзінде дәлелдеген компанияларымыз аз емес. Сондай-ақ кәсіпорындарымыз әділ бәсекеге түсіп, ұзақмерзімді келісім-шарттарға қол жеткізе білді. Бұл – Қазақстанда өндірілген өнімнің сапасы жоғары деген сөз. Сондай-ақ бірқатар компания экспорт нарығын игеруде. Осы компаниялардың бірқатары өз тауарын экспортқа жөнелтіп жатыр. Бірақ ондай кәсіпорындардың саны көп емес екенін мойындауымыз керек. Сондықтан мемлекет пен мемлекеттік корпорациялар тарапынан ұдайы қолдау көрсетіле береді, – деді Қасым-Жомарт Тоқаев.
Президенттің айтуынша, отандық өндірісті дамытуда квазимемлекеттік секторға, әсіресе, «Самұрық-Қазына» қорына өте маңызды міндет жүктеліп отыр. Мемлекет қор арқылы бизнестің кез келген түріне қолдау көрсете алады. Президент өз сөзінде бірлескен инновациялық әзірлемелердің мүмкіндіктерін тиімді пайдалануға, қорға қарасты ірі кәсіпорындардың айналасында құн тізбегін құруға, инфрақұрылыммен көмектесуге, адам капиталын дамытуға, экспорттық нарықтарды игеруге басымдық берді.
– Үкіметтің кеңейтілген отырысында мемлекеттік сатып алуларда жергілікті өніммен қамтамасыз ету мәселесін көтердім. Сатып алу конкурстарында импорттық өнімдерді отандық тауар ретінде көрсету әлі де кездеседі. Бұны мойындау керек. Мұндай жағдайлар жауапкершіліктен жұрдай кәсіпкерлер мен квазимемлекеттік сектордың осындай әрекетке көз жұмып қарайтын қызметкерлерінің кесірінен орын алып отыр. Бұл бизнестің басты қаупі, оның дамуына кедергі келтіреді. Біз қазірдің өзінде квазимемлекеттік сектор субъектілері үшін тиісті әкімшілік жауапкершілікті енгіздік. Үкімет те, қор да бұл мәселені қатаң бақылауы керек. Кәсіпкерлер мұндай мәселелердің тез әрі тиімді шешілуін күтеді, – деді Мемлекет басшысы.
Қасым-Жомарт Тоқаев жергілікті өнімді анықтайтын әдістің өзін жетілдіру керек деп санайды. Ал онда екіұштылық пен әртүрлі түсінік болмауы керек. Бұл өз кезегінде  өнеркәсіп саясатын дұрыс құруға, қолдау механизмдерін тиімді пайдалануға мүмкіндік береді. Сонымен қатар сатып алу процесінің барлық кезеңдерін ашық өткізу маңызды жұмыстың бірі.
– Жұрттың сатып алу жоспары мен шарттары туралы ақпаратқа қол жеткізе алмауы, құпия сөз байласып шешім қабылдау деген сияқты әрекеттің бәрі өткен күннің еншісінде қалуы тиіс. Бұл маңызды мәселеде оң өзгерістер басталғанын айта кеткім келеді. Аталған саланы цифрландыру «қисынсыз» шешімдерді тез анықтауға және сүзгіден өткізуге, артық бағалардың алдын алуға және сапалы тауарлар мен көрсетілетін қызметтерді сатып алуға мүмкіндік береді. Тендерлер мен конкурстық комиссиялардың шешімдері арасында келіспеушілік туындаған жағдайда ондай дауларды шешудің ашық механизмін әзірлеу қажет. Осы және басқа да аспектілер "Квазимемлекеттік сектордағы сатып алу туралы" Заңда бекітілуі керек. Заң жобасы Парламентке жіберілді. Депутаттардан мұны осы сессияда мұқият қарап, қабылдауды сұраймын, – деді Президент.
Қасым-Жомарт Тоқаев экономиканы мемлекет меншігінен шығару жолында нақты жұмыстар істеліп жатқанын атап өтті. Бұл отандық кәсіпкерлер мен инвесторлар үшін тағы бір мүмкіндік. 2025 жылға дейінгі жекешелендірудің жоспарына 700-ге жуық мемлекеттік кәсіпорын енеді.
Оның 112-сі «Самұрық-Қазынаның» құрылымына кіреді. Президент өз сөзінде мемлекет меншігінен шығару саясатының үш негізгі қағидатын атады.
– Бірінші, жекешелендіру жеке монополистердің пайда болуына жол бермеуге тиіс. Өкінішке қарай, бізде инфрақұрылымның негізгі нысандарын тиімсіз жекешелендіру деректері бар. Мемлекеттің экономикалық мүддесіне нұқсан келтіретін орынсыз жекешелендірулерге жол беруге болмайды. Мысалы, темір жолдар мен тұйықтар, өнім тасымалдайтын құбырлар. Бұл жөнінде Үкіметтің жуырда өткен отырысында айттым. Мұндай олқылықтарға енді жол бермеу керек. Бұған Үкімет пен қор жауапты.
Екінші, активтерді жекеге сату бюджетке түсетін салмақты азайтуға септігін тигізуі қажет. Жеке компаниялар өз табыстарының басым бөлігін бюджеттік тапсырыстардан, жеңілдіктерден, гранттардан және басқа артықшылықтардан емес, өз тауарларын экспортқа шығару және көрсететін қызметтері арқылы нарықтан табуы керек.
Үшінші, жекешелендірудің нақты экономикалық қайтарымы болуы тиіс. Кез келген кәсіпорынды жекешелендіруді оның тиімділігін жақсарту, ұлттық экономикаға қосатын үлесін арттыру деп түсіну керек, – деді Қасым-Жомарт Тоқаев.
Осы ретте Президент жекешендірудің барлық процесінің ашық өтуіне ерекше тоқталды.
– Жекешелендіру мемлекеттік меншікке қатысты болғандықтан азаматтарымыз оның барлық шартын білуге құқылы. Қоғамдық бақылау – жекешелендіру процесінің барлық кезеңінің тиімді әрі ашық өтуінің пәрменді құралы. Үкімет пен қорға тиісті тапсырма берілді. Қордың ірі компанияларына қатысты айтсақ, «Халықтық IPO» арқылы жекешелендіру өте өзекті болмақ. Өз қаржысын тиімді пайдаланғысы келетін еліміздің әрбір азаматы ұлттық байлықтың бір бөлігін иеленуге мүмкіндік алуы тиіс, – деді Мемлекет басшысы.
Қасым-Жомарт Тоқаев тағы бір маңызды мәселе ретінде еліміздің 2025 жылға дейінгі ұлттық даму жоспарының мақсат-міндеттеріне сәйкес «Самұрық-Қазынаның» басымдықтарын кеңейту мәселесіне тоқталды. Қор мен портфельді компанияларды дамыту жоспары осыған сәйкес келуі тиіс.
– Қордың инвестициясы да ұлттық экономикаға бағытталуы үшін инвест-портфельдерді әртараптандыру маңызды. Ұлттық әл-ауқат қоры өзінің атына сай болуы керек. Менің бұған күмәнім жоқ. Ел экономикасы үшін қордың орасан зор маңызын ескере отырып, жалпымемлекеттік басымдықтарға қол жеткізу жолында одан әрі дәйекті жұмыс істей береді деп сенемін, – деді Президент. 
Сондай-ақ форум барысында «Самұрық-Қазына» АҚ басқарма төрағасы Ахметжан Есімов, «Ақ Жол» партиясының төрағасы Азат Перуашев, Қазақстан машина жасаушылар одағының төрағасы Мейрам Пішембаев сөз сөйледі.
Мемлекет басшысына инвестициялық бастамалар, қорды инвестициялық холдингке кезең-кезеңімен айналдыру жұмысының барысы және "Қазақтелеком" акционерлік қоғамының бірқатар цифрлық жобалары таныстырылды. Форум қорытындысы бойынша бірқатар офф-тейк келісім-шарт пен стратегиялық келісімге қол қойылды.














///
	

	Саммитке Әзербайжан Республикасының Президенті И.Әлиев, Қырғыз Республикасының Президенті А.Атамбаев, Түркия Республикасының Президенті А.Гүл және Түркіменстан Министрлер кабинеті төрағасының орынбасары С.Тойлиев те қатысты. 

	Өз сөзінде Нұрсұлтан Назарбаев бүгінде Түркі кеңесі аясы кеңейген танымал халықаралық ұйымға айналғанын атап өтті.

	– Ұйым экономикалық, мәдени-гуманитарлық байланыстарды нығайтуға елеулі үлес қосып келеді. Өзара ынтымақтастық пен бірліктің артуы «Түркі әлемі» атты ортақ брэндті жер-жаһанға танытып отыр, – деді Мемлекет басшысы.

	Қазақстан Президенті өз сөзінде Кеңес қызметінің бүгіні мен болашағына қатысты ойын да бөлісті.

	– Түркі кеңесінің беделін арттыру үшін оның Ұйым ретіндегі институционалдық негізін қалыптастыруға бар күшімізді жұмсауымыз қажет.

	Осыған қатысты кейбір маңызды құжаттарды ратификациялауды тезірек аяқтаған жөн. Түркі кеңесінің негізгі жұмыс органы – Хатшылықтың қызметі біз үшін аса маңызды. Бұл жұмыс Ұйымның тұңғыш Бас хатшысы Халил Ақынжы мырзаның еңбегі арқасында іске асуда. Біз оның түркітілдес елдер арасында ынтымақтастық орнатудағы қызметін жоғары бағалаймыз, – деді Нұрсұлтан Назарбаев.

	Мемлекет басшысы бауырлас халықтар мен көрші елдер арасындағы өзара тиімді экономикалық ынтымақтастықты нығайту қажеттігін атап өтті.

	– Бүгінгі күні тәуелсіз 6 түркітілдес мемлекеттің ортақ жалпы ішкі өнімі 1 триллион 150 миллиард долларға жетіп отыр. Осыған қарамастан, елдер арасындағы сауда айналымы әлеуетімізге сай емес. Мәселен, 2012 жылғы деректер бойынша, Қазақстанның түркітілдес елдермен сауда көлемі небәрі            8 миллиард доллар болды. Қазақстанның жалпы сыртқы саудасында 5 түркітілдес елдің жиынтық үлес салмағы 6 пайызға да жетпейді, – деді Қазақстан Президенті.

	Нұрсұлтан Назарбаев өткен жылдың аяғында Қазақстан 2050 жылға дейінгі даму стратегиясын қабылдағанын, әлемдегі ең дамыған отыз елдің қатарына қосылу мақсатын алға қойып отырғанын атап көрсетті.

	– Елімізде Үдемелі индустрияландыру бағдарламасы бойынша жүйелі жұмыс жүргізілуде. 2010 жылдан бастап жалпы құны 14 миллиард долларға шамалас 600-ге жуық жоба іске қосылды. Біз өнеркәсіптік қуатты импорттауға, жаңа технология алмасуға баса мән беріп отырмыз, – деді Мемлекет басшысы.

	Қазақстан Президенті біздің еліміз жаңа энергия көздерін пайдаланып, «жасыл экономиканы» дамытуға мүдделі екенін атап өтті.

	– Осы орайда Астанада өтетін ЭКСПО-2017 халықаралық көрмесінің маңызы зор. Бұл ауқымды шараға барлық түркітілдес мемлекеттер белсене атсалысады деп сенемін. Осы арқылы бәріміздің ортақ игілігіміз үшін маңызды бағыт –  Туризмнің дамуына мүмкіндік туады. Бұл салада тәжірибе алмасу, мамандарды бірлесе даярлау, ортақ саяхат бағдарын белгілеу керек. Сол мақсатта Хатшылық аясында Туризмді дамыту жөніндегі жұмыс тобын құруды ұсынамын, – деді Нұрсұлтан Назарбаев.

	Мемлекет басшысы Түркі кеңесіне мүше елдер арасындағы коммуникацияны дамытуға көңіл бөлу қажеттігіне тоқталды.

	– Көлік және коммуникациялар экономикалық қуатымызды дамытуға негіз болуға тиіс. Бүгінгі басқосуымыздың осы тақырыпқа арналуы бекер емес. Біз 2020 жылы Қазақстан арқылы транзиттік тасымалдауды екі есе,  2050 жылға қарай он есе арттыруды көздеп отырмыз. Келешекте ел аумағы арқылы жүк тасымалдауды жылына 50 миллион тоннаға жеткізу жобалануда. 2011 жылы Ресей, Қытай және Германиямен бірігіп, Қытайдан Германияға Қазақстан арқылы өтетін «Чунцин – Дуйсбург» контейнерлік пойызын іске қостық, – деді Қазақстан Президенті.

	Нұрсұлтан Назарбаев Еуропаны біздің өңір арқылы Тынық мұхитпен жалғайтын жаңа әуе, теңіз, автокөлік жолдарын, темір жолдар мен құбырлар салу жоспарда бар екенін атап өтті.

	– Қытаймен шекарадағы «шығыс қақпамыз» – «Қорғас» халықаралық шекара маңы ынтымақтастығы орталығы жұмыс істейді. Еліміздің батысында «Ақтау» теңіз портын кеңейту жобасы мен Ақтөбеде логистикалық орталық құрылысы жүзеге асырылуда. Бұл жобалар еліміздің Каспий өңіріне, одан әрі Ресей мен Еуропаға  жол ашатын «батыс қақпасы» қызметін атқарады. Келешекте Сары теңіздегі Ляньюньгань Қытай портында терминалдық инфрақұрылым салынады. Біз Түркия, Әзербайжан және Қазақстан теңіз порттары арасында ынтымақтастықты дамыту арқылы Каспий теңізінің көліктік әлеуетін арттыру мүмкіндігіне ие болдық. Осы орайда, көлік және коммуникация министрлерінің бірінші рет кездесу өткізуін құптаймыз, – деді Мемлекет басшысы.

	Нұрсұлтан Назарбаев 2015 жылы Қазақстан арқылы өтетін «Батыс Еуропа – Батыс Қытай» трансқұрлық автокөлік дәлізін ашуды жоспарлап отырғанымызды жеткізді.

	– Биылғы жылғы мамыр айында «Қазақстан – Түркіменстан – Иран» теміржолының қазақ-түркімен бөлігін ресми түрде түйістірдік. Енді біз «Баку – Тбилиси – Карс» теміржолының тезірек іске қосылуын күтеміз. ТРАСЕКА халықаралық көлік дәлізі аясындағы мультимодалды көлік контейнерлік пойызының жобасы да маңызды. Өзара сауда айналымы мен көлік әлеуетін ілгерілету үшін кеден саласындағы қарым-қатынасты жандандыру қажет. Ол үшін халықаралық стандарттар мен озық технологияларды тиімді пайдалану керек, – деді Қазақстан Президенті.

	Мемлекет басшысы елдеріміз арасындағы білім, ғылым және мәдениет саласындағы ынтымақтастықты одан әрі дамыту қажеттігін атап көрсетті.

	– Түркі әлемінің қанына сіңген төзімділік, имандылық, адамгершілік қасиеттерін кеңінен насихаттаған жөн. ТҮРКСОЙ, Түркі академиясы, Түркі мәдениеті мен мұрасы қорының жұмысына белсене атсалысу керек. Білім мен тәжірибе алмасу, түркологтарды бірлесе даярлау, түркі мұрасын зерделеуде Түркі  академиясының мүмкіндігі зор. Түркі кеңесінің Алматыда өткен бірінші саммитінің шешіміне сәйкес, «Түркі дүниесі» альманағы жыл сайын жарық көруде. Сондай-ақ Академия дайындаған «Түркілік тәрбие антологиясының» маңыздылығы жоғары. Биыл Түркістан қаласында «Қазіргі түркі әлемі: нақты ахуал және даму болашағы» атты алғашқы халықаралық симпозиум өтеді. Осы маңызды іс-шараға барлық түркітілдес елдер  ғалымдарының белсене қатысуын қалаймыз. Түркі халықтарының мәдениеті мен өнерін насихаттауда ТҮРКСОЙ-дың атқарар рөлі зор. Біз биыл бұл ұйымның құрылғанына 20 жыл толуын атап өтеміз, – деді Нұрсұлтан Назарбаев.

	Соңында Нұрсұлтан Назарбаев кездесу барысында Ұйымға төрағалығы Қырғыз Республикасынан Әзербайжан Республикасына ауысқанына тоқталды. Осы орайда, Мемлекет басшысы А.Атамбаевқа ризашылық білдіріп, И.Әлиевке Кеңес қызметін дамыту жолында толағай табыс тіледі.

	Отырыста сөз сөйлеген мемлекет басшылары, Түркіменстан Министрлер кабинеті төрағасының орынбасары және Түркі кеңесінің Бас хатшысы өткен жыл ішінде ұйым қызметінде айтарлықтай нәтижелерге қол жеткізілгенін, оны одан әрі дамытуға бағытталған маңызды жұмыстар жүргізілгенін атап өтті.  

	Сондай-ақ И.Әлиев Түркі кеңесіне төрағалықты қабылдаған елдің президенті ретінде Қырғыз Республикасына ұйымды дамытуға күш салғаны үшін алғыс айтты.

	– 2009 жылы Нахчыванда өткен саммиттен бергі уақытта түркітілдес мемлекеттер арасында ынтымақтастықтың жаңа үлгісі қалыптасқанын зор мақтаныш сезіммен айтуыма болады. Осы уақыт ішінде қол жеткізілген, соның ішінде экономика мен мәдениет салаларындағы барлық жағымды үрдістер нығая түсуге тиіс. Кеңес саммиттері нақ осы мақсаттарға қызмет етеді. Мен соның арқасында тамаша нәтижелерге қол жеткізілетініне сенемін, – деді Әзербайжан басшысы.   

	Отырыстың қорытындысында Түркітілдес мемлекеттер ынтымақтастығы кеңесі үшінші саммитінің декларациясы қабылданды.

	Сонымен қатар, мемлекет басшылары «Бас хатшы Халил Ақынжының қызметте болу мерзімі» туралы шешімге қол қойды.

	

	

///
	

	И.Тасмағамбетов Мемлекет басшысын Астананың әлеуметтік-экономикалық дамуы мен елорданың бас жоспары аясындағы перспективалары туралы хабардар етті.

	Астана әкімі қалада негізгі мемлекеттік бағдарламалардың орындалуы және кезекті жылыту маусымына дайындық барысы туралы да баяндады.
///Асхат Аймағамбетов Қасым-Жомарт Тоқаевқа Білім және ғылым министрлігінің жаңа оқу жылына дайындығы және бұған дейін берілген тапсырмалардың орындалу барысы жайында есеп берді.

Президент жаңа оқу жылын дұрыс ұйымдастырудың маңызды екенін ескертті. Әсіресе қашықтан оқыту кезінде әлеуметтік аз қамтылған отбасылардан шыққан балаларға қолдау көрсету қажеттігіне баса назар аударды.
Мемлекет басшысы Білім және ғылым министріне педагогтердің мәртебесін көтеру жөніндегі жұмысты жалғастыруды, ұстаздарды негізгі қызметінен бөлек жұмысқа жұмылдырмауды және 2021 жылғы қаңтар айына жоспарланған мұғалімдердің жалақысын 25%-ға арттыруды қамтамасыз етуді тапсырды.
Сондай-ақ Қасым-Жомарт Тоқаев жоғары оқу орындарының академиялық дербестігін одан әрі кеңейту, жоғары білімнің сапасын арттыру және ЖОО-дағы ғылымды дамыту туралы тапсырма берді.


///Қазақстан Президенті Қасым-Жомарт Тоқаев Халықаралық ынтымақтастық жөніндегі өзінің жаңадан тағайындалған Арнаулы өкілі Ержан Қазыхановпен кездесу өткізді.
Мемлекет басшысы Президент Әкімшілігінің құрылымында осы жаңа лауазымның бекітілуі жаһандық және өңірлік күн тәртібінің жылдам өзгеруі кезінде халықаралық ынтымақтастық мәселесіне ел басшылығы тарапынан ерекше назар аударылатынын білдіретінін атап өтті.
Президент ұлттық экономиканы және әлеуметтік саланы жедел қалпына келтіру үшін COVID-19 пандемиясының ауыр салдарын еңсеру, сыртқы ресурстарды тарту жөнінде шетелдік серіктестермен тығыз байланыс жасауды Арнаулы өкіл қызметінің басты басымдықтары ретінде атап өтті.
Осыған байланысты кездесуде цифрлық және жасыл технологияларға баса мән беріліп, озық инвестициялық жобаларды іске асыруда, көпжақты қаржы-экономикалық ұйымдармен ынтымақтастықты арттыруда, Дүниежүзілік сауда ұйымы аясында жаңартылған әлемдік сауда архитектурасын қалыптастыруда Қазақстанның белсенді атсалысуы қажет екеніне назар аударылды.
Сонымен қатар Ержан Қазыхановқа гуманитарлық сала, климат дипломатиясы, сондай-ақ, Қазақстанның негізгі сыртқы саяси бастамаларын ілгерілету сияқты халықаралық ынтымақтастықтағы маңызды міндеттер жүктелді.
Жоғарыда аталған міндеттерді ескере отырып, Қасым-Жомарт Тоқаев «халық үніне құлақ асатын мемлекет» тұжырымдамасын жүзеге асыру барысында отандық және шетелдік зерттеу орталықтарымен, Қазақстанның азаматтық қоғамымен кері байланыс орнатудың маңыздылығын атап өтті.
Президент Сыртқы істер министрі, Президент көмекшісі, БҰҰ және ЕҚЫҰ жанындағы ҚР тұрақты өкілі, Австриядағы, Ұлыбритания мен АҚШ-тағы елші сияқты жауапты қызметтердегі жұмыс тәжірибесі Ержан Қазыхановтың өзіне жүктелген жаңа міндеттерді абыроймен атқаруға септігін тигізетініне сенім білдірді.
/// 
Рәсімді ашқан Мемлекеттік хатшы ұлттық мереке – Тәуелсіздік Күні қарсаңында жоғары наградаларды табыс етудің символдық мәні зор екенін атап өтті. Бұл күндері бүкіл еліміз айрықша үздік деп танылған, қоғамды дамыту және Қазақстан Республикасының тәуелсіздігін нығайту жолында халықтың құрметіне бөленген барша қазақстандықтарды марапаттайды. Республикамыз қол жеткізген табыстар Елбасының стратегиялық көрегендігі мен саяси күш-жігерінің жарқын көрінісі, сондай-ақ ел азаматтарының қалтқысыз қызметі мен қажырлы еңбегінің  нәтижесі болып табылады.
Марапатталғандар арасында мәдениет, білім және ғылым, денсаулық сақтау саласының қайраткерлері, экономика және бизнес өкілдері бар.
Кездесу соңында Г.Әбдіқалықова қатысушыларды алдағы Тәуелсіздік күнімен құттықтап, баршаға бейбітшілік пен бақ-береке және Отанымыздың игілігі жолындағы еңбектеріне табыс тіледі.
 
///Кездесу барысында бейбітшілікті қамтамасыз ету ісіндегі Қазақстан мен Біріккен Ұлттар Ұйымының халықаралық қауіпсіздік және ықпалдастық мәселелері қарастырылды.
– Қазақстан Біріккен Ұлттар Ұйымының міндеттері мен мақсаттарын құрметтейді. Біз БҰҰ Бас хатшысы ұсынған реформаларды, соның ішінде бітімгерлік миссияларды қолдаймыз. Біз бітімгерлік қызметтің тиімділігін арттыру үшін ынтымақтастық орнатуға дайынбыз. Өкінішке қарай, қазіргі әлем өте құбылмалы болып тұр. Сондықтан, біздің бірлескен қызметіміз жер шарын мейлінше тұрақты әрі қауіпсіз етеді деп үміттенемін, – деді Қасым-Жомарт Тоқаев.
Атул Харе БҰҰ аясындағы бітімгерлік операцияларға қолдау көрсеткені үшін Қазақстанға алғыс білдірді.



///Кездесу барысында Мемлекет басшысына 2018 жылдың қорытындысы бойынша облыстың негізгі әлеуметтік-экономикалық көрсеткіштері мен аймақ дамуының алдағы перспективалары жөнінде баяндалды.
Нұрсұлтан Назарбаев осы өңірдің маңызы зор екенін атап өтіп, газбен қамту мәселесіне, сондай-ақ Теміртау қаласының экологиялық жағдайына айрықша тоқталды.
Облыс әкімі Елбасыға Жолдауда айтылған тапсырмаларды іске асыру үшін қабылданып жатқан шаралар туралы мәлімдеді.
– Сіздің еңбекақы мөлшерін арттыру жөніндегі бастамаңызды облыстағы барлық мекемелер қолдады. Бұл биылғы 1 қаңтардан бастап 220 мыңнан астам жұмысшының жалақысын 14 пайызға дейін өсіруге мүмкіндік берді. Сонымен қатар, негізгі коммуналдық қызметтерге қатысты тарифтер 5-11 пайызға төмендейтін болады, – деді Е.Қошанов.
Соңында Елбасы өңірді одан әрі өркендету, соның ішінде Қарағанды қаласының құрылысына қатысты мәселелер жөнінде бірқатар тапсырма берді.

///Иордания Королі ІІ Абдалла Нұрсұлтан Назарбаевтың Қазақстан Президенті өкілеттігін тоқтату туралы шешіміне қолдау білдіріп, бұл хабарды бүкіл әлем зор түсіністікпен қабылдағанын атап өтті.
ІІ Абдалла Нұрсұлтан Назарбаевпен жеке достығын жоғары бағалайтынын айтып, Елбасының Қазақстан мен Иордания арасындағы ынтымақтастықты қалыптастыру және дамыту ісіндегі тарихи рөліне тоқталды.
Иордания Королі Қазақстан Республикасының Тұңғыш Президенті – Елбасыға мықты денсаулық және алдағы қызметіне табыс тіледі.
Нұрсұлтан Назарбаев пен ІІ Абдалла алдағы уақытта тұрақты байланыстарын жалғастыра беруге уағдаласты.
///Кеңеске Сенат төрағасы, Премьер-Министр және оның орынбасарлары, Президент Әкімшілігінің Басшысы және оның орынбасарлары, облыстардың, Астана және Алматы қалаларының әкімдері, сондай-ақ орталық мемлекеттік органдардың жетекшілері қатысты.
Отырыс барысында мемлекеттік даму бағдарламаларын іске асыру, рухани жаңғыру мәселелері талқыланып, өңірлердің әлеуметтік-экономикалық жағдайы туралы есептер тыңдалды.
Алғашқы сөз Премьер-Министрдің бірінші орынбасары Асқар Маминге берілді. Ол «Нұрлы жол», «Нұрлы жер», Индустриялық-инновациялық даму, Нәтижелі жұмыспен қамту және жаппай кәсіпкерлікті дамыту бағдарламаларының іске асырылу барысы туралы есеп берді.
Қазақстан Президенті Премьер-Министрдің бірінші орынбасарының баяндамасын тыңдап, Үкімет тарапынан мән беруді қажет ететін мемлекеттік бағдарламалардың жекелеген индикаторлары мен көрсеткіштеріне тоқталды.
– Соңғы 2 жыл бойы «Арнайы экономикалық аймақ аумағында тауарлар өндіру мен көрсетілетін қызметтер көлемі» көрсеткіші орындалмай отыр. «Нұрлы жер» бағдарламасы халыққа арзандатылған ипотекалық несие және құрылыс салушыларға жеңілдікпен несие беру мүмкіндіктерін қарастырады, – деді Нұрсұлтан Назарбаев.
Сонымен қатар, Елбасы шикізаттық емес экспорт және Индустрияландыру картасы аясындағы жобаларды іске асырумен байланысты мәселелерге Инвестициялар және даму министрі Ж.Қасымбектің назарын аударды.
Сондай-ақ, Мемлекет басшысы нәтижелі жұмыспен қамту бағдарламасын іске асыру мәселелері мен атаулы әлеуметтік көмек көрсетудің тетіктеріне тоқталды.
Күн тәртібіндегі бұл мәселені талқылау аяқталған соң, агроөнеркәсіп кешенін дамыту бағдарламасының іске асырылуы туралы Премьер-Министрдің орынбасары Асқар Мырзахметов баяндады.
Нұрсұлтан Назарбаев А.Мырзахметов келтірген мәліметтерді назарға алып, проблемалық агрохолдингтерге қатысты Үкіметтің қабылдап жатқан шаралары және егін ору жұмыстарына дайындық нәтижелері жөнінде сұрады.
Бұдан бөлек, кеңесте «Болашаққа бағдар: рухани жаңғыру» бағдарламасын іске асыру мәселесі бойынша Президент Әкімшілігі Басшысының бірінші орынбасары Марат Тәжиннің және еліміздегі цифрландыру мәселесі бойынша Ақпарат және коммуникациялар министрі Дәурен Абаевтың есептері тыңдалды.
Сонымен бірге күн тәртібіне сәйкес, өңірлерді дамыту мәселелері талқыланды. Алғашқы болып Астана қаласының әкімі Ә.Исекешев сөз сөйледі. Қазақстан Президенті елордадағы көлік жүктемесінің проблемаларына, балабақша мен мектептерде орындардың жетіспеушілігіне назар аударды.
Ә.Исекешевтен кейін сөз Алматы қаласының әкімі Бауыржан Байбекке берілді. Мемлекет басшысы қаланың экономикасына шағын және орта бизнесті тарту және инфрақұрылым салу үшін жерді және баспананы алу үдерісіне қатысты мәселелерге тоқталды.
Бұдан соң Ақмола облысының әкімі Мәлік Мырзалин есеп берді. Нұрсұлтан Назарбаев ауыл шаруашылығы өнімдерін қайта өндіретін кәсіпорындар жүктемелерінің төмен екенін айтып, «Нұрлы жол» бағдарламасы аясында өңірдің туристік кластерін дамытуға қаражат қарастыруды тапсырды.
Елбасы Ақтөбе облысының әкімі Бердібек Сапарбаевтың баяндамасын талқылау барысында кеңеске қатысып отырған облыс басшыларына бірқатар әлеуметтік және экономикалық жобаларды іске асыруда осы өңірдің тәжірибесін қолдануды ұсынды.
Алматы облысының дамуы жөнінде өңір әкімі Амандық Баталов баяндады. Қазақстан Президенті Алакөлдің туристік инфрақұрылымын дамытудың маңыздылығына назар аударды.
Нұрсұлтан Назарбаев Атырау облысының әкімі Нұрлан Ноғаевтың есебін тыңдап, Батыс Қазақстан облысының әкімі Алтай Көлгіновке сөз берді.
Мемлекет басшысы облыста инвестиция көлемінің 21%-ға төмендегенін айтып, өңірге инвесторлар тарту жөніндегі жұмыстарды жандандыру қажет екенін атап өтті. Бұдан бөлек, Қарашығанақ санитарлық-қорғау аймағын кеңейтуге байланысты Березовка ауылының тұрғындарын уақтылы әрі толық көшіру мәселесі талқыланды.
Одан кейін Жамбыл облысының әкімі Кәрім Көкірекбаевтың есебі тыңдалды. Қазақстан Президенті облыстағы шағын және орта бизнес өнімі көлемінің төмендегеніне тоқталып, тұрақты нәтижелі жұмыспен қамтуды арттырудың маңыздылығына назар аударды.
Нұрсұлтан Назарбаев баяндама жасаған Қарағанды облысының әкімі Ерлан Қошановқа Қаражал, Жәйрем кенттерінің тұрғындарын сапалы ауыз сумен қамтамасыз ету мәселесін шешуді тапсырды.
Елбасы Қостанай облысының әкімі Архимед Мұхамбетовтің баяндамасын талқылау барысында өңірдегі бала өлімі проблемаларына назар аударды.
Сондай-ақ, Қызылорда облысының әкімі Қырымбек Көшербаев, Маңғыстау облысының әкімі Ералы Тоғжанов, Оңтүстік Қазақстан облысының әкімі Жансейіт Түймебаев, Шығыс Қазақстан облысының әкімі Даниал Ахметов, Павлодар облысының әкімі Болат Бақауов, Солтүстік Қазақстан облысының әкімі Құмар Ақсақалов баяндама жасады.
Нұрсұлтан Назарбаев облыстардың, Астана және Алматы қалалары әкімдерінің баяндамалары мен есептерін тыңдап, отырысты қорытындылады. Сонымен қатар, елімізді және өңірлерді дамыту бағдарламаларын іске асыру жөнінде бірқатар нақты тапсырма берді.
Мемлекет басшысы «Нұрлы жол» бағдарламасын орындау тұрғысынан облыстардағы автомобиль жолдары мен әлеуметтік нысандар құрылысының қарқыны төмен екенін атап өтті.
– Биыл 109 білім беру нысаны құрылысына 70 миллиард теңге бөлініп, оның 70-сін осы жылы пайдалануға беру жоспарланған. Бүгінде тек 7 мектеп пен 2 балабақша пайдалануға берілді. Жоспарланған білім беру нысандарының көп бөлігі Алматы, Оңтүстік Қазақстан және Ақтөбе облыстарына тиесілі. Үкімет пен өңірлердің әкімдеріне жоспарланған барлық нысандарды уақтылы қолданысқа енгізу үшін қажетті шаралар қабылдауды тапсырамын, – деді Қазақстан Президенті.
Елбасы «Нұрлы Жер» бағдарламасы бойынша тұрғындардың көп бөлігінің хабарсыз екенін және оған банктердің қатысу белсенділігінің төмендігін айтты.
Нұрсұлтан Назарбаев индустриялық-инновациялық даму бағдарламасының іске асырылуының аралық қорытындысын жасады, сондай-ақ экономикамызды цифрландырып, өндіріске жаңа технологияларды енгізу қажеттігін атап өтті.
Бұдан бөлек, Мемлекет басшысы бәсекеге қабілетті экспорттық өндірісті дамытудың маңыздылығына назар аударып, экспорттық стратегияны уақтылы іске асыру қажет екенін айтты.
– Индустрияландыру аясындағы басты мәселе – инвестиция тарту. Инвесторлар әлі де әкімшілік кедергілерге тап болуда. Әкімдер өңірлердегі өз жұмыстарын қайта қарап, белсенді қимылдауға тиіс, – деді Қазақстан Президенті.
Елбасы инвесторлар тартуда Жекешелендіру жоспарын іске асырудың тиімді екенін айтып, Қазақстанның ірі компанияларын мемлекетке мейлінше пайда түсірмейінше, акцияларын асығыстықпен сатпауға шақырды.
Нұрсұлтан Назарбаев жұмыспен қамту бағдарламасының тиімділігін арттыру қажеттігіне назар аударып, әкімдерге өңірлерде тұрақты жұмыс орындарын ашу жөніндегі жұмысты жандандыруды тапсырды.
Сондай-ақ, Мемлекет басшысы биыл жаппай кәсіпкерлікті дамытуға 37 миллиард теңге бөлінгеніне қарамастан, шағын несие беру жұмыстарының баяу жүргізіліп отырғанын атап өтті.
Қазақстан Президенті Үкімет пен әкімдерге ахуалды терең зерттеп, агрохолдингтердің қарызына байланысты мәселелерді шешу жөнінде нақты шаралар кешенін әзірлеуді тапсырды.
Елбасы егін шаруашылығын сақтандыруды одан әрі дамыту, соның ішінде өзара сақтандыру қоғамдарының жұмысын реттеу жөнінде шаралар қабылдаудың маңыздылығын айтты.
Нұрсұлтан Назарбаев «Рухани жаңғыру» бағдарламасын іске асыру мәселесіне ерекше тоқталып, онда көрсетілген барлық міндеттің жалпымемлекеттік маңызы бар екенін атап өтті.
– Қоғамымыз жаңғырудың бұл бағытын жылы қабылдады. Бұл ретте, осы жұмыстарға барша жұртты тарту қажет. Әкімдер бағдарламаның іске асырылуына жауапты екенін ұмытпауы керек, – деді Қазақстан Президенті.




///Қатар мемлекеті, Доха қаласы
 
Президент Қасым-Жомарт Тоқаев Қатар Әмірі Тамим бен Хамад Әл Тәнидің жеке шақыруымен «Жаһандық экономиканы қалыпқа келтіруде теңдікке қол жеткізу» атты екінші Қатар экономикалық форумының ашылу рәсіміне қатысты.
Аталған маңызды іс-шара «Bloomberg» агенттігінің қолдауымен ұйымдастырылды және шейх Тамим бен Хамад Әл Тәнидің қамқорлығымен өткізіліп отыр.
Форум «Мемлекеттердің экономикалық дағдарыстан шығу мәселесі» тақырыбына арналған.
Форум жұмысына Мемлекет басшысынан бөлек Того Президенті Фор Гнассингбе, Намибия Президенті Хаге Гейнгоб, Грузияның Премьер-министрі Ираклий Гарибашвили, сондай-ақ Еуропа, Азия және Африка елдерінің бірқатар министрі мен үкіметтерінің лауазымды тұлғалары қатысады.

Сонымен қатар форум сессияларына Honeywell, Asyad Group, Ислам даму банкі, Tesla, Qatar Airways, The Boeing Company, QatarEnergy, Kuwait Petroleum Corporation, Southwest Holdings, Accor, Marriott International, Tingo, National Petroleum Corporation of Namibia, MeTL Group, Volkswagen, Dorna Sports, International Airlines Group, Infarm, Vitol, Franklin Templeton, Тhyssenkrupp, Roubini Macro Associates, DAMAC Properties, Trip.com  Group, Standard Chartered, Exxon Mobil Corporation, Google Cloud және басқа да халықаралық жетекші корпорациялар мен ұйымдардың басшылары жиналды.
Форумды Қатар Әмірі Тамим бен Хамад Әл Тәни ашты.
Президент Қасым-Жомарт Тоқаев «In Conversation with President Tokayev» атты арнайы панельдік сессияға қатысады деп жоспарланған. Оны «Bloomberg Television» жүргізушісі Манус Крэнни жүргізеді.
Қатар экономикалық форумының қорытындысы бойынша жаһандық өсімнің келесі кезеңінің жоспары әзірленіп, пандемиядан кейінгі әлемді қалыптастыру үшін нақты шешімдер ұсыну көзделіп отыр.
/// 
Кездесу барысында Қ.Қожамжаров Мемлекет басшысына Агенттіктің қазіргі қызметі, сондай-ақ мемлекеттік қызметті кәсібилендіру және тиімділігін арттыру мақсатында атқарылып жатқан шаралар туралы баяндады.
Нұрсұлтан Назарбаев былтыр құрылған ведомствоның алдында мемлекеттік қызмет жүйесін жетілдіру, сыбайлас жемқорлық құқықбұзушылықтарына қарсы іс-қимылды қамтамасыз ету тұрғысынан маңызды міндеттер тұрғанына назар аударды.
Қазақстан Президенті елдің орнықты өсімі мен тұрақтылығын қамтамасыз ету үшін мемлекеттік аппараттың тиімділігін одан әрі арттырудың маңыздылығына тоқталды.
Агенттік төрағасы сондай-ақ Жаңа мемлекеттік қызмет моделінің тұжырымдамасында белгіленген реформалардың бірінші кезеңін бағалау және мониторинг қорытындылары туралы баяндады.
Жүзеге асыру кезінде барынша пысықтауды және кешенді тәсілдерді қажет ететін бірқатар шаралар атап өтілді. Атап айтқанда, мемлекеттік қызметке іріктеудің ашықтығын арттыру, мемлекеттік қызметшілердің қызметін сапалы бағалауды енгізу, оларды оқыту және ынталандыру жүйесін дамыту жөнінде ұсыныстар жасалды.
Қ. Қожамжаров Агенттік жұмысының  мемлекеттік қызметтің барлық кезеңінде таланттарды басқарудың қағидаттары мен тетіктерін енгізу сияқты тұжырымдамалық жаңа бағыттары туралы әңгімеледі. Сондай-ақ сыбайлас жемқорлыққа қарсы ағарту шаралары туралы да айтылды. Оның аясында Білім және ғылым министрлігімен бірлесіп, білім берудің барлық деңгейінде және түрлі мақсатты топтар үшін сыбайлас жемқорлыққа қарсы әрекет ету мәселелерін зерттеу қарастырылған.  
Кездесу қорытындысы бойынша Мемлекет басшысы бірқатар нақты тапсырма берді. 


///Мемлекет басшысы Татарстан Республикасының Тұңғыш Президенті Минтимер Шаймиевтің зайыбының қайтыс болғаны туралы хабарды зор күйзеліспен қабылдады.
«Сіздің сенімді тірегіңіз, өмірлік серігіңіз және балаларыңыздың анасы Сәкина Шәкірқызының қайтыс болғаны туралы хабарды зор күйзеліспен қабылдадым.
Сізге және отбасыңызға орны толмас қайғыға орай барша Қазақстан халқының және жеке өзімнің атымнан көңіл айтамын.
Сәкина Шәкірқызының жарқын бейнесі татарстандықтардың жүрегінде әрдайым сақталатынына сенімдімін», – делінген жеделхатта.
///
	

	Қазақстан Республикасы мен Ресей Федерациясы арасындағы парламентаралық ынтымақтастық пен екіжақты қарым-қатынастарды дамыту мәселесі кездесудің негізгі тақырыбы болды. 
///
	 

	Талдықорған қаласына сапар барысында бірқатар нысандарды аралау, сондай-ақ өңірдің жұртшылық өкілдерімен және кәсіпкерлерімен кездесу жоспарлануда. 
///Кездесуде Қазақстан Президентіне «ЭКСПО-2017» көрмесінің өту барысы жөнінде баяндалып, оның жұмысы аяқталғаннан кейін нысандарын пайдалану туралы ұсыныстар айтылды.
А.Есімов Нұрсұлтан Назарбаевқа көрме мен павильондарға келушілер саны туралы мәлімдеді.
– Көрмеге үш айда 2 миллион адамның келуі жоспарланған болатын. Бүгінде келушілер саны 2,5 миллионнан асты. Халықаралық павильондарға 5 миллионнан астам адамның келуі көзделген болса, қазір оларды 20 миллионға жуық адам аралап көрген. Келушілер үшін ең танымал павильон – «Нұр Әлем» сферасы. Оған 831 мың турист келген. Көрме соңына дейін бұл көрсеткіш 1 миллионнан асады деп жоспарланып отыр. «ЭКСПО-2017» көрмесі ашылғаннан бері 68 елдің ұлттық күндері өтті. Сондай-ақ, көрмеге 106 мәртебелі мейман келді, атап айтқанда, 19 мемлекет басшысы, 16 премьер-министр және олардың орынбасарлары, 11 парламент жетекшісі және олардың орынбасарлары, 60 министр және олардың орынбасарлары бар. Шет мемлекеттер өздерінің павильондарын әзірлеуге 100 миллион долларға жуық қаражат жұмсады, – деді «Астана ЭКСПО-2017» ұлттық компаниясы» АҚ басқармасының төрағасы.
Сонымен бірге, Елбасыға туризм саласындағы көрсеткіштердің айтарлықтай өсіп келе жатқаны жөнінде баяндалды. А.Есімовтің мәліметіне сәйкес, Астана қаласындағы қонақ үйлер мен хостелдер саны 27%-ға өскен. Оларға қонақтарды орналастыру көрсеткіші 60%-ды құрап отыр.
Мемлекет басшысы халықаралық көрмені өткізу елорданы және жалпы ел экономикасын дамытуға мультипликативтік оң әсер беретінін ерекше атап өтті.
– «ЭКСПО» көрмесі экономиканың барлық секторының дамуына серпін беруде. Қонақ үйлер мен көпшілік тамақтанатын орындарда туристер саны артты. Сол себепті елорда бюджетіне қосымша қаражат түсіп отыр. Жаңа жұмыс орындары ашылды. Қазақстанның 196 компаниясы көрме кешенінің құрылысына қатысты. Бұл 200 мыңға жуық адамды қамтыды. Қазір көрме қызметін қамтамасыз ететін 21 мыңдай адам жұмыс істеуде, – деді Қазақстан Президенті.
Кездесу барысында «Астана ЭКСПО-2017» ұлттық компаниясы» АҚ басқармасының төрағасы көрмені дайындауға және өткізуге бөлінген қаражаттың үнемделуі жөнінде мәлімет берді. А.Есімовтің ақпараты бойынша, техникалық-экономикалық негіздемеге сәйкес құрылысқа 816 млрд теңге қарастырылған. Кейіннен бұл қаражат оңтайландыру есебінен 452 млрд теңгеге азайтылды.
Бұдан бөлек, Нұрсұлтан Назарбаевқа көрме жұмысы аяқталғаннан кейін оның нысандарын пайдалану жөнінде ұсыныстар айтылды. Көрме аумағына «Астана» халықаралық қаржы орталығын, IT-стартаптар паркін орналастырып, бірқатар орталық пен павильондарды ЭКСПО мұрасы ретінде сақтап қалу көзделіп отыр.
Кездесу соңында Елбасы «Астана ЭКСПО-2017» ұлттық компаниясы» АҚ басқарма төрағасының жұмысын лайықты бағалап, бірқатар нақты тапсырма берді.


///Қазақстан Президенті брифинг барысында Вашингтонға сапармен келуге шақырғаны үшін Дональд Трампқа ризашылығын білдірді. 
Мемлекет басшысы келіссөздер нәтижелеріне оң баға беріп, Қазақстан мен АҚШ-тың өзара қарым-қатынастарын одан әрі нығайту мәселелеріне тоқталды. 
– Менің сапарымның нәтижесінде Қазақстан-Америка қатынастарын кеңейтілген стратегиялық әріптестік деңгейіне көтеру жөнінде шешім шығаратынымызға сенімдімін. Осыған орай біз бүгін Астана мен Вашингтон арасындағы өзара қарым-қатынастардың жаңа дәуірін бастайтын тиісті бірлескен саяси мәлімдеме қабылдадық, – деді Қазақстан Президенті.
Нұрсұлтан Назарбаев АҚШ-тың Орталық Азия елдерімен «5+1» форматындағы ынтымақтастығын нығайтуға мүдделі екенін айтты.    
Қазақстан Президенті халықаралық қауіпсіздікті нығайтып, қазіргі заманның сын-сынақтары мен қауіп-қатерлерін бірлесе еңсеру ісінде Астана мен Вашингтонның өзара тиімді ынтымақтастық танытып отырғанын атап өтті.    
– Қазақстан 2001 жылы АҚШ-тың терроризмге қарсы күресін белсенді түрде жақтады, қазір де Ауғанстанда жүргізіліп жатқан ауқымды жұмыстарға қолдау көрсетіп отыр. Америка әскерінің Ауғанстанда болуы – тек АҚШ-тың ғана емес, бүкіл әлемнің ісі, – деді Нұрсұлтан Назарбаев. 
Мемлекет басшысы Ауғанстанға Қазақстан тарапынан көрсетіліп жатқан гуманитарлық көмек жөнінде айтты.
Бұдан бөлек, Қазақстан Президенті келіссөздер барысында Солтүстік Корея төңірегіндегі ахуалға, сондай-ақ Вашингтон мен Мәскеу арасындағы қатынастардың күрделене түсуіне байланысты мәселелер талқыланғанын айтты.
– Біз Солтүстік Кореяға қатысты жаһандық мәселелерді талқыладық. Қазақстан дүние жүзіндегі төртінші ядролық арсеналдан бас тартып, әлемдегі ең ірі сынақ полигонын жапты. Ядролық қаруы бар елдерге біз таңдаған жолды ұсынуға моральдық құқығымыз бар. Иранмен де осылай сөйлестік. Солтүстік Кореяның проблемаларын АҚШ, Қытай және Ресей елдерінің бірлесе шешкені маңызды, – деді Қазақстан Президенті.
Нұрсұлтан Назарбаев екі елдің экономикалық ынтымақтастығының қазіргі мәселелері мен оларды нығайтудың перспективаларына да тоқталды.
– Қазақстанға АҚШ-тың ірі мұнай компанияларынан 50 миллиард доллар инвестиция құйылды. Бүгін біз америкалық ірі бизнес өкілдерімен бірге дөңгелек үстелге қатысамыз. Онда 7,5 миллиард доллардан асатын қаржыға 20-дан астам келісімшарт жасалатын болады. Сондай-ақ, біздің елде АҚШ азаматтары үшін визасыз режім енгізілген. Соған сәйкес лайықты жауап болады деп үміттенеміз, – деді Мемлекет басшысы.
Соңында Нұрсұлтан Назарбаев Дональд Трамптың басшылығымен қол жеткізіліп отырған АҚШ-тың экономикалық дамуына жоғары баға берді. 
АҚШ Президенті екіжақты диалогтың маңыздылығын атап өтіп, екі ел арасындағы ынтымақтастықтың стратегиялық маңызына тоқталды.    
– Біз Сізді Ақ үйде қабылдағанымызға қуаныштымыз. Елдеріміздің өзара ықпалдастығына қатысты маңызды диалог жүргізу мақсатымен бүгін бізге келгеніңіз үшін рахмет. Ширек ғасырдан астам уақыт бойы АҚШ Қазақстанды мықты, егемен әрі тәуелсіз ел, Орталық Азиядағы маңызды дос және стратегиялық серіктес ретінде қарастырып келеді, – деді Дональд Трамп.          
АҚШ Президенті Қазақстан мен АҚШ-тың ядролық қаруды таратпау және өңірлік қауіпсіздікті нығайту ісіндегі бірлескен күш-жігерін атап өтті.
– АҚШ пен Қазақстан өңірде және одан тыс жерлерде бейбітшілік пен қауіпсіздікті қолдау үшін бірлесе жұмыс жүргізді. Біз Қазақстандағы ядролық қаруды және оның инфрақұрылымын жойып, балаларымыз үшін қауіпсіз әрі салауатты болашақты бірлесе қамтамасыз еттік. Бүгін Қазақстан Президенті екеуміз біздің қарым-қатынастарымыз халықтарымыздың қауіпсіздігіне, өркендеуі мен әл-ауқатына қалай септігін тигізетініне қатысты диалог жүргізіп отырмыз. Корей түбегін денуклеаризациялау үшін күш біріктіру ісінде Қазақстан сенімді серіктес болып саналады. Біз Солтүстік Кореядағы режімнің бүкіл әлемге ядролық апат қаупімен сес көрсетуін тойтаруға бел буып отырмыз, – деді АҚШ Президенті.
Дональд Трамп Ауғанстан мәселесін шешуге атсалысқаны үшін Қазақстан Президентіне алғыс айтты.
– ИЛИМ-мен және «Талибанмен» соғыс жүргізіп жатқан біздің қарулы күштерге Қазақстан мейлінше қолдау көрсете беретіні жөнінде Президенттің маған сеніммен айтқан сөзін аса жоғары бағалаймын, – деді Ақ үйдің басшысы.
Сондай-ақ, Дональд Трамп көршілерін құрметтейтін және өз тағдырын бақылауда ұстайтын Қазақстан сияқты елдермен АҚШ ынтымақтастықты нығайта беретінін айтты. 
– Қазақстанның 2050 жылға қарай жаһандық экономиканың алғашқы отыздығына кіруді жоспарлап отырғанын Президенттің мәлімдегеніне ризамын. Ол Қазақстандағы іскерлік ахуалды жақсарту үшін жұмыс істеуде. Бұл арқылы Америка компаниялары үшін жаңа мүмкіндіктер туып, жаңа жұмыс орындары ашылады, – деді АҚШ Президенті.
Соңында Дональд Трамп Қазақстанды дамыту және өркендету ісіндегі Нұрсұлтан Назарбаевтың рөлін тағы да атап өтті.
– Мен Сіздің мықты басшылығыңыздың арқасында Қазақстан халқы қол жеткізген зор жетістіктерді көру мүмкіндігін асыға күтемін. Біз Қазақстанның болашағы жарқын болғанын және оның егеменді елді өркендетуге бағытталғанын қалаймыз. Осыны әлемнің барлық бейбітсүйгіш халықтарына да тілейміз, – деді Дональд Трамп.



///Кездесу барысында Мемлекет басшысына «Самұрық-Қазына» ұлттық әл-ауқат қорының» пандемиямен күрес кезіндегі қызметі жайында баяндалды.
Ахметжан Есімов Қасым-Жомарт Тоқаевқа қордың биылғы наурыз айында дәрігерлерге, полиция және әлеуметтік сала қызметкерлері үшін 6 миллион бетперде алуға қаржы бөлгенін айтты.
«Самұрық-Қазына» қорының басқарма төрағасы Президентке компанияның Денсаулық сақтау министрлігімен бірлесе атқарған жұмыстары туралы мәлімет берді. Бірлескен іс-әрекеттің нәтижесінде қор қаржысына 100 жедел-жәрдем көлігі, 1000 оттегі концентраторы, 50 өкпені жасанды желдету аппараты, 1000 пульстік оксиметр және 3000 вирусқа қарсы «Авифарир» дәрісі сатып алынған.
Ахметжан Есімов Мемлекет басшысына Елбасы Нұрсұлтан Назарбаевтың тапсырмасына сәйкес қордың Нұр-Сұлтан және Алматы қалаларында салынатын жұқпалы аурулардың алдын алу және бақылау бойынша емханалардың құрылысына қаржы бөлетінін жеткізді.
Қор төрағасы Президентке Ресеймен бірлесіп қолға алынған коронавирусқа қарсы вакцина өндіру жоспары жайында айтты.
Кездесуде «Самұрық-Қазына» қорына қарасты компаниялардың қазіргі жағдайы да талқыланды. Ахметжан Есімов биыл Үкіметке 120 миллиард теңге көлемінде дивиденд төленетінін, мұның 2017 жылмен салыстырғанда он есе көп екенін айтты. Бұған дейін «Самұрық-Қазына» Ұлттық қорға 50 миллиард теңге қаржыны мерзімінен бұрын аударған болатын.


///Қымбатты отандастар!
 
Баршаңызды Қазақстан Республикасының Конституциясы күнімен құттықтаймын!
Еліміздің Ата заңы уақыт сынынан сүрінбей өтіп, тарихи дамуымыздың жалпыұлттық бағдарын айқындауда басты мәнге ие болып отырғанын дәлелдеді.
Конституция мемлекеттілігіміздің берік іргетасын қалай отырып, ішкі саяси тұрақтылықты қамтамасыз етуге және Қазақстан қоғамын біріктіруге зор үлес қосты.
Ата заңымызда жарияланған заң үстемдігі, құқықтар мен бостандықтардың мүлтіксіз сақталу қағидаттары, әлеуметтік кепілдіктер мен жалпы адамзатқа ортақ жоғары құндылықтар әрбір азаматтың жанына жақын әрі түсінікті.
Қазіргі кезеңдегі қоғамдық және мемлекеттік құрылыстың конституциялық нормалары – бүкіл Қазақстан халқы үшін сенімді болашақты қамтамасыз ететін дәйекті даму мен жаңғыру үдерістерінің негізі!
Осы мерекеге орай барша қазақстандықтарға бейбіт өмір, игі бастамалар мен бақ-береке тілеймін!  
///Құрметті қазақстандықтар!
Мен бүгін еліміз үшін маңызды шешім қабылдағалы отырмын.
Өткен жылдардағы әлеуметтік-экономикалық ахуал тұрақты болды.
Бұл – әрине, жақсы кезең.
Бірақ, бұл қазіргі уақыт талабы үшін жеткіліксіз.
Мен ұсынған Үшінші жаңғыру және «100 нақты қадам – Ұлт жоспары» құрылымдық реформаларды жедел жүзеге асыруға бағытталды.
Бес институционалдық реформаның толық іске асырылуы шағын және орта бизнестің үлесін түбегейлі арттыруға және мемлекеттің экономикаға араласу үлесін төмендетуге, банктерді «тазартуға», соттарға және құқық қорғау жүйесіне деген сенімді арттыруға  тиіс.
Қабылданған заңдарға, Үкімет шешімдеріне қарамастан, экономиканың көптеген бағыттары бойынша оң өзгерістерге қол жеткізілмеді.
Ішкі жалпы өнім негізінен шикізат ресурстары есебінен қамтамасыз етілді.
Бірақ, Үкімет пен Ұлттық банк ел экономикасын сапалы дамытуға серпін беретін нақты құралдарды толыққанды жасап шығара алмады.
Мемлекеттік бағдарламаларды жүзеге асыру барысына жасалған талдау қорытындысы олардың орындалып жатқанын көрсеткенімен, көптеген маңызды бағыттар бойынша нақты нәтижелердің жоқ екенін аңғартты.
Өнімді жұмыс орындары жеткілікті түрде ашылмай отыр. Бұл әсіресе ауылдық жерлерге қатысты. Шағын және орта бизнес өсімнің қозғаушы күшіне және оны дамыту ісі әкімдер мен министрлердің негізгі міндетіне айналмады.
Мен тұрғындардың табысы мен тұрмыс сапасы әрбір Үкімет мүшесі мен әрбір әкімнің жұмысындағы негізгі басымдық болу керек деп бірнеше рет айттым.
Екі жыл бұрын біз конституциялық реформа жүргіздік. Осыған орай Үкімет әкімдермен бірге әлеуметтік-экономикалық мәселелерді шешіп, оған жауап беру үшін барлық тиісті өкілеттік пен дербестікке ие болды.
Индустриалды, әлеуметтік, инфрақұрылымдық даму, денсаулық сақтау және білім беру салаларын дамытуға қатысты барлық қажетті мемлекеттік бағдарламалар қабылданды. Оларды жүзеге асыру үшін қажетті қаржы бөлінді.
Дегенмен, жүйелі жұмыс жүргізілмеді. Тұрғындардың нақты табысы өспеді. Отбасылардың бюджетінде азық-түлікке деген шығын көлемі арта түсті. 
Атқарушы органдардың салғырттығынан әлеуметтік тұрғыдан аз қамтылған тұрғындардың бір бөлігі атаулы әлеуметтік көмекпен қамтылмаған.
Оның үстіне Үкімет мүшелері, министрлер, әкімдер халықпен жұмыс істей алмады, сондай-ақ жұртшылықтың проблемаларына құлақ асып, атқарылып жатқан істер мен саясатты түсіндіру жұмыстарын жүргізуге шамасы келмеді.
Бұл ретте, мен ел Президенті әрі Конституцияның кепілі ретінде халықтың мүддесін ескере отырып, мынадай шешім қабылдадым.
Үкімет отставкаға кетуге тиіс деп санаймын.
Үкіметтің жаңа басшылығы өмір сүру деңгейін арттыруға, экономиканы ынталандыруға, стратегиялық міндеттерді жүзеге асыруға бағытталған нақты шаралар әзірлеуге тиіс.
Мен «Нұр Отан» партиясының жақында өтетін съезінде әлеуметтік қолдауды күшейтуге және азаматтардың тұрмыс сапасын арттыруға арналған бірқатар шаралар ұсынамын. Осы мақсатпен бюджеттен және Ұлттық қордан қомақты қаржы бөлінетін болады.
Бұл қаражат мынадай міндеттерді шешуге бағытталады:
- аз қамтылған азаматтарға әлеуметтік қолдау көрсету ісін күшейту.
- халықтың әлеуметтік тұрғыдан әлсіз топтарының баспана жағдайын жақсарту мүмкіндіктерін арттыру.
- өңірлерді дамыту саясатын түбегейлі өзгерту.
Үкімет пен барлық деңгейдегі әкімдердің жұмысы осы міндеттерді жүзеге асыруға бағытталуы тиіс.
Үкімет пен өңірлердің иелігіндегі қаражат көзделген мақсатқа сай жұмсалмай отыр. Мұның бәріне бақылау орнатылады. Осы тақырыптар жөнінде «Нұр Отан» партиясының съезінде толығырақ айтылатын болады.

///Мемлекет басшысына Қазақстан қаржы нарығының былтырғы даму қорытындылары және Агенттіктің биылғы жылға арналған жұмысының негізгі басымдықтары туралы баяндалды.
Қасым-Жомарт Тоқаевқа 2020 жылдың қорытындысы бойынша экономиканы кредиттеудің 5,5 пайызға ұлғайып, 14,6 триллион теңгеге жеткені жайында айтылды. Дағдарысқа қарамастан, шағын және орта бизнеске берілетін кредиттер, оның ішінде, бизнеске қолдау көрсетудің мемлекеттік бағдарламаларын кеңейту арқылы 7,1 пайызға, яғни 4,2 триллион теңгеге дейін өскен. Президенттің тапсырмасы бойынша экономиканың зардап шеккен секторларындағы шағын және орта бизнестің барлық кредиттерін жылына 6 пайызға дейін субсидиялау тетігі іске асырылды.
Мәдина Әбілқасымова биылғы 1 қаңтардан бастап барлық микроқаржылық ұйымдардың, оның ішінде, ломбардтар мен онлайн-кредиттеу компанияларының қызметін лицензиялау енгізілгені туралы хабарлады. Бұл олардың есеп беруін, ашықтығын және жауапкершілігін қамтамасыз етуге мүмкіндік береді.
Мемлекет басшысының тапсырмасы бойынша халықтың борыштық жүктемесін азайту жөніндегі реттеу шаралары қабылданды. Соның арқасында тұтынушылық кредиттің өсуі азайды. Биыл қарыз алушы жеке тұлғаларды оңалту және кредиттер бойынша сыйақының шекті мөлшерлемелерін реттеу тетіктері енгізіледі, қарызын қайтармайтын адамдарға қатысты реттеу қызметінің сотқа дейінгі тәртібі күшейтіледі.
2021 жылдан бастап азаматтарға зейнетақы активтерінің бір бөлігін жеке басқарушы компаниялардың басқаруына беру, ал банктерге брокерлік қызметтердің толық спектрі бойынша қызмет көрсету мүмкіндігі берілді. Бұл өз кезегінде халықтың инвестициялық мүмкіндігін арттырады. Сақтандыру және қор нарығын одан әрі дамыту мақсатында кешенді заң жобасы әзірленді.
Қасым-Жомарт Тоқаев банк секторының тұрақтылығын қамтамасыз етуге ерекше мән берді. Агенттік Төрағасы жекелеген банктердің жұмысын қайта жандандыру жөнінде қабылданған шаралар және AQR нәтижелері бойынша қадағалау жоспарларын іске асыру туралы айтты. 2020 жылы банк жүйесі бойынша борышкерлік деңгейі 8,1 пайыздан 6,8 пайызға дейін төмендеді. Тәуекелге бағдарланған қадағалау аясында 2021 жылдан бастап банк секторы активтерінің сапасын бағалау (AQR) және стресс-тесттен өткізу қадағалау процесінің ажырамас бөлігі болады.
Кездесу қорытындысы бойынша Қасым-Жомарт Тоқаев Агенттікке қаржылық тұрақтылықты қамтамасыз етуді, қаржы нарығының барлық секторында тәуекелге бағдарланған қадағалау жүйесін енгізуді, қаржылық қызмет көрсету барысында тұтынушылардың құқықтарын қорғауды, сондай-ақ, қор нарығын дамытуды міндеттеді. Мемлекет басшысы дағдарыс салдарларын еңсеру үшін экономиканы кредиттеудің маңыздылығына назар аударды.

///
	 

	Серік Нығметұлы Ахметов Қазақстан Республикасының Премьер-Министрі болып тағайындалсын, ол Қазақстан Республикасы Премьер-Министрінің бірінші орынбасары қызметінен босатылсын.

	 

	         Қазақстан Республикасының

	                        Президенті                                                                                                                          Н.Назарбаев
///Мемлекет басшысы бүгінгі кездесу Ядролық сынақтарға қарсы халықаралық іс-қимыл күні өтіп отырғанына тоқталып, бұл күнді белгілеуге Қазақстанның бастамашы болғанын айтты.
– Бәрі де 1991 жылғы 29 тамызда әлемдегі ең ірі ядролық сынақ алаңының жабылуынан басталған болатын. Содан кейін Невадада және басқа да полигондарда сынақтар тоқтатылды. Біз ядролық қару-жарақтан бас тарттық және соның арқасында антиядролық қозғалыс көшбасшыларының қатарына қосылдық, – деді Нұрсұлтан Назарбаев.
Лассина Зербо Қазақстан Президентімен кездесудің осы күні өтуінің символдық мәнін атап өтіп, өзі жетекшілік ететін ұйымның жер бетіндегі ядролық сынақтарға қарсы тұру және бейбітшілікті сақтау жолында күш жұмылдыра беретінін мәлімдеді.
Мемлекет басшысы кездесу соңында Қазақстанның антиядролық бастамаларына үнемі атсалысып жүргені үшін Л.Зербоға алғыс білдірді.

///Мемлекеттер басшылары екі жақты ынтымақтастықтың, сондай-ақ күн тәртібінің өңірлік және халықаралық өзекті мәселелері жөнінде пікір алмасты.
Екі ел көшбасшылары алдағы кездесулер кестесін қарастырып, Санкт-Петербургте өтетін Жоғары Еуразия экономикалық кеңесінің отырысына әзірлік барысын талқылады.
Телефон арқылы сөйлесуге Ресей жағы бастамашы болды.
///
	 

	Қазақстан Президенті сайлау нәтижелері өзекті әлеуметтік-экономикалық мәселелерді шешуге, ішкі саяси тұрақтылыққа қол жеткізіп, қоғамды біріктіруге бағытталған П. Порошенконың сайлауалды бағдарламасының кеңінен қолдау тапқандығының айғағы екенін атап өткен.

	Нұрсұлтан Назарбаев П.Порошенконың жауапты қызметіне табыс, ал бауырлас украин халқына татулық, тұрақтылық және бақ-береке тілеген.
///Кездесу барысында компанияның біздің елімізбен арадағы ұзақ мерзімге арналған ынтымақтастығының перспективалары талқыланды. Атап айтқанда, Мемлекет басшысына Астанада іске асыру жоспарланып отырған жобалар таныстырылды.
«Calatrava Grace Corporation» компаниясы жылжымайтын мүлік саласындағы жаһандық жобаларға өз клиенттерімен бірге әр транзакция үшін 100 млн долларға дейін қаржы бөле алатын мүмкіндігі бар инвестор болып саналады. Бүгінде компания портфолиосы 32 елдегі жалпы көлемі 1,9 млн шаршы метр болатын 340 жобаны қамтиды.

///
	 

	Еліміздің Тәуелсіздік күні қарсаңында Қазақстан Республикасы Президентінің Жарлығымен елдің әлеуметтік-экономикалық және мәдени дамуына, халықтар арасындағы достық пен ынтымақтастықты нығайтуға қосқан елеулі үлесі және белсенді қоғамдық қызметі үшін азаматтардың үлкен бір тобы мемлекеттік наградалармен марапатталды. Олардың қатарында мәдениет, ғылым, білім беру, денсаулық сақтау салаларының көрнекті қайраткерлері, өндіріс, бизнес саласының өкілдері, құқық қорғау органдарының қызметкерлері, әскери қызметшілер, спортшылар, соғыс және еңбек ардагерлері бар.         

	«Қазақстанның Еңбек Ері» атағы Қазақстан Республикасын әлеуметтік-гуманитарлық дамытудағы аса үздік жетістіктері,  белсенді қоғамдық қызметі, мәдениетті дамытудағы айрықша үлесі үшін Қазақ ұлттық өнер университетінің ректоры А.Қ.Мұсақожаеваға берілді.         

	«Отан» орденімен «Қазақстан Халық Банкі» АҚ директорлар кеңесінің төрағасы А.С.Павлов, Қарағанды облысының «Шахтерское» ЖШС директоры Г.Г.Прокоп, Қазақстан Республикасы Парламенті Сенатының төрағасы Қ.К.Тоқаев, І дәрежелі «Барыс» орденімен - «Қазақмыс» Корпорациясы» ЖШС президенті В.С.Ким және  «Спорттық жекпе-жек және күш қолданылатын спорт түрлері конфедерациясы» ЗТБ төрағасы Т.А.Құлыбаев, ІІ дәрежелі «Барыс» орденімен - Маңғыстау облысының әкімі А.С.Айдарбаев, Қазақстан Республикасы Президентінің Іс басқарушысы А.А.Бисембаев, «Ғылыми-клиникалық кардиохирургия және трансплантология орталығы» ЖШС директоры С.Жошыбаев, М.Әуезов атындағы Қазақ мемлекеттік академиялық драма театры директорының кеңесшісі Е.Н.Обаев, Қазақстан Республикасы Парламенті Мәжілісінің депутаты Қ.С.Сұлтанов және т.б., ІІІ дәрежелі «Барыс» орденімен - Қазақ агроөнеркәсіп кешені экономикасы және ауылдық аумақтарды дамыту ғылыми-зерттеу институтының бас ғылыми қызметкері Ғ.Ә.Қалиев, Қазақстан Республикасы Білім және ғылым министрлігі Экономика институтының бас ғылыми қызметкері А.Қошанов, Әл-Фараби атындағы Қазақ ұлттық университетінің  ректоры Ғ.Мұтанов, А.Байтұрсынұлы атындағы Тіл білімі институтының бас ғылыми қызметкері Р.Сыздық марапатталды.                                                    

	«Парасат» орденіне кинорежиссер С.Ж.Әзімов, жазушылар Ә.Асқаров пен М.Байғұт, Жамбыл облысы «Луговой жылқы зауыты» ЖШС директоры Х.Б.Базаралиев, Алматы облысының әкімі А.Ғ.Баталов, композитор К.Дүйсекеев, суретші-гобеленші Б.Е.Зәуірбекова, Қазақ ұлттық өнер университетінің профессоры И.Б.Лебедев, «Дүниежүзі қазақтарының қауымдастығы» РҚБ төрағасының бірінші орынбасары Т.А.Мамашев,  «Алтын-Диірмен» корпорациясы» АҚ директорлар кеңесінің төрағасы Ә.Б.Маралов және басқалар ие болды.

	М.Әуезов атындағы Қазақ мемлекеттік академиялық драма театрының көркемдік жетекшісі А.Әшімов және А.Байтұрсынұлы атындағы Тіл білімі институтының  бас ғылыми қызметкері Ә.Т.Қайдар І дәрежелі «Достық» орденінің иегерлері атанды. ІІ дәрежелі «Достық» орденімен марапатталғандар қатарында жазушылар Г.К.Бельгер мен Д.Исабеков, «Днепро» украин мәдени орталығының төрағасы Ф.Л.Клименко, «Невада - Семей» Халықаралық антиядролық қозғалысы Қарағанды филиалының төрағасы М.Х.Хамиев бар.

	Бір топ белгілі ғалымдар мен мәдениет қайраткерлерінің, өндірістік сала  өкілдерінің еңбегі «Құрмет» орденімен атап өтілді, олардың арасында «Гүлдер» мемлекеттік эстрадалық-би ансамблінің әншісі Ф.Абаханова, Павлодар облысы «Табыс» шаруа қожалығының басшысы М.Қ.Алғамбаров, Қостанай облысы «Милх» ЖШС бас директоры С.И.Блок, «Республикалық протездік-ортопедиялық орталық» АҚ Ақтөбе протездік шеберханасының шебері В.И.Верховодов, Астана қаласы «№ 2 қалалық аурухана» МКК бас дәрігері М.Ә.Жантұрғанов, «Қазақ әдебиеті» газеті бас редакторының орынбасары Е.Жаппасұлы, «Қазақ спорт және туризм академиясы» АҚ президенті Қ.Қ.Закирьянов, Өскемен қаласы «Востокмашзавод» АҚ құйма өндірісінің бастығы С.В.Зудов, ақындар Н.Исабаев пен С.Қали, «Фолиант» баспасы» ЖШС директоры Н.С.Исабеков, Қарағанды қаласы «Көз микрохирургиясы орталығы» ЖШС директоры В.У.Ким, «Ақтау халықаралық теңіз сауда порты» ұлттық компаниясы» АҚ жүк тиеу-түсіру кешенінің шебері Ш.И.Мусаев, Ақтөбе облысының әкімі А.Б.Мұхамбетов, Әл-Фараби атындағы Қазақ ұлттық университетінің профессоры М.Қ.Наурызбаев, Ақмола облысы «Астана Агропродукт» ЖШС директоры С.Ж.Рахымбаев, Алматы қаласы «Масло-Дел» АҚ бас директоры П.Г.Селиванов, эстрада әншісі Г.Тергеубекова, «Локомотив құрастыру зауыты» АҚ президенті М.Б.Тілеубаев бар.

	Әскери және қызметтік бор­ы­шын үлгілі атқарғаны, заңдылық пен құқықтық тәртіпті қамтамасыз етуде, елдің ұлттық қауіпсіздігі мен қорғаныс қабілетін нығайту кезінде көрсеткен ерлігі мен жанқиярлығы үшін әскери қызметшілер, құқық қорғау органдары өкілдерінің бір тобы І және ІІ дәрежелі «Даңқ» ордендерімен, ІІ және ІІІ дәрежелі «Айбын» ордендерімен, «Ерлігі үшін» және «Жауынгерлік ер­лігі үшін» медальдарымен марапатталды.

	«Қазақстанның еңбек сіңірген қайраткері» құрметті атағы ғылым, мә­дениет  және әлеуметтік са­ланың 48 көрнекті өкіліне берілді, Қазақстан Республикасының Құрмет грамотасына 306 адам ие болды.

	Наградталғандардың  тізімі жергілікті баспасөзде жарияланады.
//////Асхат Аймағамбетов Қасым-Жомарт Тоқаевқа Білім және ғылым министрлігінің жаңа оқу жылына дайындығы және бұған дейін берілген тапсырмалардың орындалу барысы жайында есеп берді.

Президент жаңа оқу жылын дұрыс ұйымдастырудың маңызды екенін ескертті. Әсіресе қашықтан оқыту кезінде әлеуметтік аз қамтылған отбасылардан шыққан балаларға қолдау көрсету қажеттігіне баса назар аударды.
Мемлекет басшысы Білім және ғылым министріне педагогтердің мәртебесін көтеру жөніндегі жұмысты жалғастыруды, ұстаздарды негізгі қызметінен бөлек жұмысқа жұмылдырмауды және 2021 жылғы қаңтар айына жоспарланған мұғалімдердің жалақысын 25%-ға арттыруды қамтамасыз етуді тапсырды.
Сондай-ақ Қасым-Жомарт Тоқаев жоғары оқу орындарының академиялық дербестігін одан әрі кеңейту, жоғары білімнің сапасын арттыру және ЖОО-дағы ғылымды дамыту туралы тапсырма берді.


///Мемлекет басшысы Қасым-Жомарт Тоқаев аса көрнекті жазушы, Мемлекеттік сыйлықтың иегері, белгілі қоғам қайраткері Қабдеш Жұмаділовтің дүниеден өтуіне байланысты көңіл айтып, жеделхат жолдады.
«Қабдеш Жұмаділұлының қаламынан шыққан туындылар дәуірдің жүгін, замана келбетін, қоғамның үнін айқын көрсете білген еді. Соның ішінде қилы кезеңді бастан кешкен халықтың тағдырын арқау еткен романдары мемлекет және қалың көпшілік тарапынан жоғары бағасын алды. Қарымды қаламгер еліміздің рухани саласын дамытуға мол еңбек сіңірді. Өнегелі ғұмыр кешіп, соңына өшпес із, сарқылмас мұра қалдырған Қабдеш Жұмаділұлының есімі мен жарқын бейнесі халқымыздың жүрегінде мәңгі сақталады», – делінген жеделхатта.
///
	

	Ана мен бала орталығын аралау кезінде Мемлекет басшысына өңірдегі негізгі әлеуметтік-экономикалық көрсеткіштер және денсаулық сақтау саласын дамыту жөніндегі бағдарламаны іске асыру барысы туралы баяндалды.

	Нұрсұлтан Назарбаев мемлекет отандық денсаулық сақтау саласын дамытуға зор мән беріп отырғанын, соның арқасында ана мен бала өлімі бірден азайғаны, өмір сүру ұзақтығы артқаны байқалғанын атап өтті.

	Қазақстан Президенті қазіргі уақытта қабылданған шаралар дені сау ұлтты қалыптастыруға ықпал ететініне тоқталды.

	Медициналық орталық 575 орынға арналған, онда педиатриялық және акушер-гинекологиялық блоктар, сондай-ақ перзентхана мен жалпынауқастарға арналған бөлім бар. Мұнда 700-дей медицина қызметкері жұмыс істейді.

	Ана мен бала орталығының міндеті – жүкті және жаңа босанған аналарға арнаулы медицналық көмек сапасын арттыру, перинаталдық және ана өлімін азайту, қауіпке ұшырамай ана болуға дайындау үшін жасөспірім қыздарды сауықтыру, сондай-ақ жүктілік және босану кезінде медициналық бақылау және мониторинг жүргізудің бірыңғай жүйесін құру.         
///Жұмыс тобы мүшелері ұйымдастыру мәселелерін талқылады. Билік өкілеттіктерін қайта бөлу жөніндегі ұсыныстарды әзірлеу барысында жинақталған отандық және шетелдік тәжірибе, қолданыстағы заңнаманың және Қазақстан Республикасы Конституциясының нормаларын қолдану практикасы зерделеніп, талдау жасалады.
Жұмыс тобының қызметіне заңгер, ғылыми-сараптамалық қауымдастығы, сондай-ақ  қалың жұртшылық белсене тартылатын болады.
 
Мемлекеттік биліктің тармақтары арасында өкілеттіктерді  қайта бөлу мәселелері жөніндегі жұмыс тобының мүшелері
1.                   
 
ЖАҚСЫБЕКОВ
Әділбек Рыскелдіұлы
 
-
 
Қазақстан Республикасы Президенті Әкімшілігінің Басшысы, Жұмыс тобының жетекшісі
 
2.                   
АСАНОВ
Жақып Қажманұлы
-
 
Қазақстан Республикасының Бас Прокуроры
 
3.                   
БЕКЕТАЕВ
Марат Бақытжанұлы
-
 
Қазақстан Республикасының Әділет министрі
 
4.                   
ГРОМОВ
Сергей Николаевич
-
 
Қазақстан Республикасы Парламенті Сенаты Төрағасының  орынбасары
 
5.                   
ДОНАҚОВ
Талғат Советбекұлы
-
 
Қазақстан Республикасы Президенті Әкімшілігі Басшысының орынбасары
 
6.                   
ЖАЛАИРИ
Өмірәлі Шақарапұлы
-
 
Д.А. Қонаев атындағы Еуразиялық заң академиясының ректоры
 
7.                   
ИСИМБАЕВА
Гүлмира Истайбекқызы 
-
 
Қазақстан Республикасының Парламенті Мәжілісі Төрағасының орынбасары
 
8.                   
ҚАУДЫРОВ
Төлеш Ерденұлы
-
 
Қазақ гуманитарлық заң университеті Азаматтық–құқықтық зерттеулер ғылыми-зерттеу институтының директоры
 
9.                   
МӘМИ
Қайрат Әбдіразақұлы
-
 
Қазақстан Республикасының
Жоғарғы Сотының Төрағасы
 
10.              
МҰҚАШЕВ
Рақмет Желдібайұлы
-
 
«Қазақстан заңгерлер одағы» республикалық қоғамдық бірлестігінің төрағасы
 
11.              
РОГОВ
Игорь Иванович
-
 
Қазақстан Республикасы Конституциялық Кеңесінің Төрағасы
 
12.              
ФЕДОТОВА
Зинаида Леонтьевна
-
Қазақстан Республикасы Президентінің жанындағы Мемлекеттік басқару академиясының профессоры
 
///Кездесу барысында Қазақ ұлттық аграрлық университетінің ректоры жоғары оқу орнының қызметі мен даму перспективасы жөнінде мәлімдеді.
– Біз бүгінде он бір халықаралық консорциумға мүшеміз. 2015 жылдан бастап QS ЕЕСА («Дамушы Еуропа және Орталық Азия») тұжырымы бойынша әлемнің үздік университеттерінің рейтингіне қатысып, бұл бағалау аясында алғашқы жылы 150 жоғары оқу орнының ішінен 67-орынға ие болдық. Қазіргі уақытта университетте 50-ге жуық ғылыми жоба іске асырылуда, – деді Т.Есполов.
Сонымен қатар, Мемлекет басшысына отандық агроөнеркәсіптік кешенді инновациялық дамытуға мүмкіндік беретін университеттің агротехнологиялық хабының қызметі жөнінде айтылды.
– Бұл хаб жаңа технологияларды, идеялар мен стартап жобаларды іздестіруге, оларды тартуға және енгізуге, сондай-ақ мемлекет-жекеменшік серіктестігінің тетіктерін іске асырып, университеттің өзін-өзі қаржыландыруын және дербестігін қамтамасыз етуге арналған, – деді Қазақ ұлттық аграрлық университетінің ректоры.
Қазақстан Президенті еліміздің аумағында ауыл шаруашылығы саласындағы ғылыми орталық құру қажет екенін атап өтті.
– Ғылыми зерттеулердің нәтижелерін енгізу мен мамандарды даярлаудың тиімділігін арттырған жөн. Сондай-ақ, агроөнеркәсіптік кешеннің бәсекеге қабілетті, экспортқа бағытталған өнімдерінің көлемін арттыру керек, – деді Нұрсұлтан Назарбаев.

///Елбасы Томотерапия және ядролық медицина орталығының жаңа ғимаратын аралап көріп, әр пациенттің жекелеген қажеттіліктеріне сай онкологиялық ауруларды нақты әрі жоғары сапалы сәуле беру арқылы емдеуге мүмкіндік беретін «TomoTherapyHI-HD» құрылғысының жұмысымен танысты.
Нұрсұлтан Назарбаев медициналық мекеменің қызметкерлерімен әңгімелесу кезінде онкологиялық ауруларға диагностика жасап, оларды емдеу барысында заманауи ғылыми әдістерді қолданудың маңыздылығын атап өтті.
Сонымен қатар, Қазақстан Президентіне медициналық құрал-жабдықтар мен препараттар шығаратын жаңа кәсіпорынның қызметі жөнінде мәлімделді.
***
Томотерапия және ядролық медицина орталығының арнаулы құрылғылары халықаралық стандарттарға сәйкес емдеу үдерісі мен сапасын оңтайландыруға және жетілдіруге, сондай-ақ алдағы уақытта өзге елдердегі онкологиялық ауруға шалдыққан пациенттерге медициналық көмек көрсетуге зор мүмкіндік береді.



///Кездесу барысында Нұрсұлтан Назарбаев Сооронбай Жээнбековке «Қазақстан Республикасының Тұңғыш Президенті – Елбасы Нұрсұлтан Назарбаев» орденін табыс етті.
Қазақстанның Тұңғыш Президенті бауырлас екі халық арасындағы қатынастардың жоғары деңгейде екенін атап өтті.
– Біз – бір-бірімізге жақын, бауырлас халықпыз. Мен Сіздің еліңізді жақсы білемін. Қазақстанның алдағы уақытта да Сізді қолдайтынына сенімдімін, – деді Елбасы.
Сооронбай Жээнбеков жоғары марапат тапсырғаны үшін Нұрсұлтан Назарбаевқа алғыс айтып, Елбасының Орталық Азия халықтарының достығын нығайту ісіндегі ерекше рөлін атап өтті.
– Сіз Түркі әлемінің көшбасшысы саналасыз. Сіз Орталық Азия елдерінің достығын нығайту ісіне зор үлес қостыңыз. Қазақ халқының Тұңғыш Президентінен орден алу мен үшін зор мәртебе. Сізге шынайы ризашылығымды білдіремін, – деді Қырғыз Республикасының Президенті. 
Қазақстан Республикасының Тұңғыш Президенті – Елбасының Баспасөз қызметі



///Мемлекет басшысына Қызылорда облысын 2022 жылға дейін кешенді дамыту жоспарының негізгі қол жеткізілген көрсеткіштері туралы есеп берілді. Сондай-ақ, әкім Қазақстан Президентінің өңірге жұмыс сапары барысында берілген тапсырмаларының орындалуы барысы туралы баяндады.
Қасым-Жомарт Тоқаев облыс халқының әл-ауқатын арттыруға және өңірдің экологиялық мәселелерін шешуге бағытталған тиімді шаралар қабылдаудың маңыздылығын айтты.
Кездесу қорытындысы бойынша Қазақстан Президенті Қ.Көшербаевқа бірқатар нақты тапсырмалар берді. 
///
	 

	Әдебиет пен өнер саласындағы Қазақстан Республикасының Мемлекеттік сыйлығын беру жөніндегі комиссияның ұсынымдарын қарап, ҚАУЛЫ ЕТЕМІН:

	1. Әдебиет пен өнер саласындағы 2014 жылғы Қазақстан Республикасының Мемлекеттік сыйлығы:

	1) Қажығали Мұханбетқалиұлына, жазушы – «Тар кезең» тарихи романы үшін;

	2) Гүлнар Сейітжанқызы Салықбаеваға, ақын – «Кешіріңдер келгенімді өмірге» өлеңдер жинағы үшін;  

	3) Пантелей Константинович Кесоглуге, әнші – «Песня – душа моя» жеке концерті үшін;

	4) Балнұр Балғабекқызы  Қыдырбекке, композитор  – «Реквием» вокалды-симфониялық шығармасы үшін;

	5) авторлар ұжымына: Асқар Исабекұлы Мырзахметовке, Бақытжан Құдайбергенұлы Әшірбаевқа, Насир Ачилович Рустамовқа, Әмірхан Бекжанұлы Шүменовке, Нұрлыжан Маратбекұлы Бөкебаевқа –  Қазақстан Республикасы Тәуелсіздігінің 20 жылдығына арналған тарихи-монументалдық саябақ кешені үшін берілсін.

	2. Осы Жарлық ресми жарияланған күнінен бастап қолданысқа енгізіледі.

	 

	 

	     Қазақстан Республикасының 

	       Президенті                                                                                         Н.Назарбаев

	 

	 

	Астана, Ақорда, 2014 жылғы 9 желтоқсан

	           № 975

	 
///Кездесу барысында Қазақстан мен Ресейдің стратегиялық серіктестігі мен одақтастығының қарқынды дамып келе жатқанына тоқталып, Ресейдің Қазақстандағы елшілігінің екі ел халықтарының арасындағы достық байланыстарды дамыту ісіне қосқан үлесін атап өтті.
Алексей Бородавкин Қасым-Жомарт Тоқаевқа Қазақстан Республикасының Президенті лауазымына кірісуіне байланысты Ресей Федерациясының Президенті Владимир Путиннің құттықтауын жеткізіп, мемлекетаралық жемісті ынтымақтастықты одан әрі нығайтуға күш салатынын айтты.
Сонымен қатар, тараптар Қазақстан Президентінің Ресей Федерациясына алдағы ресми сапарының күн тәртібін талқылады.

///Қазақстан Президенті Қарағанды қаласындағы жаңадан салынған теннис орталығының жұмысымен танысты. Орталықта бір мезгілде 650 бала жаттыға алады.
Нысанның инфрақұрылымы әлемнің ең озық стандарттарына сай келеді. Мұнда 11 корт бар, оның 7-уі жабық. Сонымен қатар жалпы және арнайы дене шынықтыру жұмыстарына арналған залдар бар.
Қасым-Жомарт Тоқаевқа орталықтың техникалық жабдықталуы туралы егжей-тегжейлі баяндалды. Атап айтқанда, орталықта ATP/WTA Challenger деңгейіндегі әлемнің үздік 100 ойыншысы қатысатын халықаралық және республикалық теннис жарыстарын өткізуге, сондай-ақ, отандық спортшылардың кәсіби шеберлігін шыңдауға мүмкіндік жасалған.
– Қала өміріндегі осындай маңызды нысанның пайдалануға берілуімен құттықтаймын. Біз қазір бұқаралық спортты дамытуды мақсат етіп отырмыз. Мына спорт орталығы барлық балалардың үлкен тенниспен шұғылданып, денсаулығын күшейтуге мүмкіндік береді. Бұл көпжақты әрі ыңғайлы нысан. Осы мүмкіндікті пайдалана отырып, Қазақстан теннис федерациясының президенті Болат Жәмішұлы Өтемұратовқа ризашылығымды білдіремін, – деді Мемлекет басшысы.
Орталықтың жалпы көлемі 7,8 мың шаршы метрді құрайды. Онда мәжіліс залы мен 2 кафетерий және қонақ үй кешені бар.
Шаһар шаруашылығын дамытудың үздік әлемдік тәжірибелеріне сәйкес теннис орталығының айналасындағы 1,5 гектар аумақ толығымен абаттандарылып, көгалдандырылған. Нысан құрылысына жеке инвесторлар 2,4 млрд теңге көлеміндегі қаражат салған.
Қазақстанның теннис федерациясы орталықты әдістемелік тұрғыдан қамтамасыз етіп, операциялық басқару қызметін үйлестіреді.
Сонымен қатар Қазақстан Президенті Үстел теннисі орталығының жұмысымен танысты. Жаңадан ашылған спорт нысанында 18 үстелге арналған ойын залы, 9 теннис үстелі орналасқан жаттығу залы, медицина және массаж кабинеттері, жаттығу залы, әкімшілік ғимараты, төрешілер мен бапкерлердің бөлмелері, мәжіліс залы мен VIP-орындар бар.
Заманауи үстел теннисі орталығының ашылуы оқу-жаттығу жұмыстарын сапалы өткізуді қамтамасыз етуге, сондай-ақ, республикалық және халықаралық деңгейдегі жарыстарды жоғары деңгейде өткізуге мүмкіндік береді. Бұл өз кезегінде ел спортшыларының шеберлігін шыңдауға ықпал етеді. Орталықта күніне 400 адам үстел теннисін ойнай алады.
Мемлекет басшысы бұқаралық спортты дамытудың, дене шынықтырумен және спортпен айналысатын халықтың санын арттырудың маңыздылығын атап өтті. Сонымен қатар Президент аталған орталықтың салауатты өмір салтын насихаттауға, аймақтағы үстел теннисімен шұғылданатын адамдардың қатарын арттыруға және оны дамытуға зор ықпал етеді деп сенім білдірді.
– Бұл тек жаттығып қана қоймай, халықаралық жарыс өткізуге барлық жағдай жасалған әдемі орталық екен. Үстел теннисінің президенті Данияр Әбілғазинге, Қарағанды облысының әкімі Жеңіс Қасымбекке, Қазақстан үстел теннисі құрамасының бас бапкері Эльмира Әлиеваға алғыс айтқым келеді. Болашақта үлкен жеңіске жетесіздер деп үміттенемін. Көп жаттықсаңыздар, жетістік те мол болады, – деді Қасым-Жомарт Тоқаев.
Орталық құрылысына Қазақстан Республикасының Үстел теннисі федерациясы 1 млрд 950 млн теңге қаржы жұмсаған.
Биыл Қарағанды облысында 85 спорт нысаны пайдалануға беріледі деп жоспарланған.













///Президент Рамазан айында арнайы дастарқан жайып, ауызашар берді. Қасым-Жомарт Тоқаев жиналған қауым алдында сөйлеген сөзінде бұл игі дәстүрдің халықты береке-бірлікке шақыратынын атап өтті. Мемлекет басшысы әділетті қоғам құрудың маңыздылығына тоқталды.  
– Жақын арада Конституциямызды өзгертетін болдық. Бірақ, ең алдымен, жұртымыздың сана-сезімі жаңғыруы қажет. Бұл – оңай шаруа емес. Алдымызда көптеген түйткілдер бар, сондықтан бәріміз жұмыла еңбек етуіміз керек. Ең бастысы, ниетіміз таза, пейіліміз түзу болуға тиіс. Бір-бірімізге жанашырлық танытуымыз керек. Қазір бүкіл адамзатқа дәл осындай қасиеттер жетіспей жатыр, – деді Президент.

Қасым-Жомарт Тоқаев жастарға дұрыс бағыт-бағдар берілуі керек екенін, білімді, көзі ашық, көкірегі ояу, отаншыл жастар ғана келешектің иесі болатынын ерекше атап өтті. Президенттің пікірінше, жастарымыздың ұлттық құндылықтарды бойына сіңіріп, қазіргі заманның ғылым-білімін игеруі айрықша маңызды.
Мемлекет басшысы ислам дінінің өркениет құндылықтарын, бейбітшілік ұғымдарын насихаттайтынын атап өтті.
– Жұртымыз қашанда бейбіт өмірді бағалай білген. Біз осы ұстанымнан айнымаймыз. Ол үшін елімізге береке-бірлік, өзара түсіністік қажет. Ислам адамдарды бөлінуге емес, бірлікке шақырады. Имандылық – ең асыл қасиет. Сондықтан, дәстүрлі дініміз ұрпақ тәрбиесінің өзегі болуы керек. Ұрпаққа осындай өнегелі тәрбие беру – бәріміздің ортақ міндетіміз, – деді Қасым-Жомарт Тоқаев.
Президент елімізге татулық пен тыныштық тіледі.

///Мемлекет басшысы ресми сапары аясында Ресей Федерациясы Федералдық Жиналысы Федерация Кеңесінде болып, Кеңес төрайымы Валентина Матвиенкомен кездесті, сондай-ақ Құрметті қонақтар кітабына қолтаңба қалдырды.
Кездесу барысында Қасым-Жомарт Тоқаев Ресейге алғашқы шетелдік сапарының символдық мәні зор екенін айтып, бұл өзара құрмет пен сенімге негізделген екіжақты стратегиялық серіктестіктің жоғары деңгейін айғақтайтынын атап өтті.
– Қазақстанның жаңа Президенті ретіндегі менің міндетім – елдеріміз арасындағы одақтастық қарым-қатынастың дамуына мол еңбек сіңірген Елбасы Нұрсұлтан Назарбаевтың стратегиясының сабақтастығын қамтамасыз ету, – деді Мемлекет басшысы.
Қасым-Жомарт Тоқаев Валентина Матвиенконың ТМД Парламентаралық Ассамблеясының төрағасы лауазымындағы қызметін жоғары бағалап, Федерация Кеңесінің спикеріне екіжақты парламенттік байланыстарды нығайту жөніндегі бірлескен жұмыстар мен халықаралық құрылымдар аясындағы жемісті ынтымақтастық үшін ризашылық білдірді.
Сонымен қатар, Мемлекет басшысы екі елдің интеграциялық күн тәртібі аясында өзара іс-қимылдарды кеңейту мәселелеріне арнайы тоқталды.
– 29 мамырда Нұр-Сұлтан қаласында Еуразия экономикалық одағының мерейтойлық саммиті өтеді. Қазақстан Республикасының Президенті ретінде еуразиялық интеграцияның дамуына барынша жағдай жасаймын. Біздің мемлекеттеріміздің парламенттері осы үдерістерге зор үлес қоса алады деп ойлаймын, – деді Қазақстан Президенті.
Валентина Матвиенко парламентаралық қарым-қатынасты нығайтудың маңыздылығын айтып, осы сапар Қазақстан мен Ресейдің  стратегиялық серіктестігіне тың серпін беретініне сенім білдірді.
– Кестеңіздің тығыздығына қарамастан, Федерация Кеңесіне келуге уақыт тапқаныңыз үшін ризашылығымды білдіремін. Екіжақты парламенттік өзара іс-қимылдарды және ТМД Парламентаралық Ассамблея аясындағы ынтымақтастықты дамытуға қосқан жеке үлесіңіз үшін Сізге алғыс айтқым келеді, – деді Валентина Матвиенко.
Соңында Валентина Матвиенко Қасым-Жомарт Тоқаевқа биылғы сәуір айында Парламентаралық Ассамблеяның кезекті отырысы жоспарланғанын және осы жиынға Қазақстан Республикасы Парламенті Сенатының Төрағасы Дариға Назарбаеваның шақырылғаны туралы айтты.
Кездесу соңында тараптар екіжақты ынтымақтастықтың ауқымды мәселелері жөнінде пікір алмасты.





///Мемлекет басшысы Г.Бердімұхамедовке Астанадағы «ЭКСПО-2017» халықаралық көрмесінің ашылуына шақыруын қабыл алғаны үшін алғыс айтты.  
– Шанхай ынтымақтастық ұйымының отырысы аяқталып, оның қорытындысы бойынша ұйым қатарына екі жаңа мемлекет – Үндістан мен Пәкістан қабылданды. Бүгінде ШЫҰ дегеніміз – бұл 4 ядролық держава, адамзаттың тең жартысы және әлем экономикасының 30%-ға жуығы, – деді Мемлекет басшысы.
Түрікменстан Президенті Нұрсұлтан Назарбаевқа Қазақстанға шақырғаны үшін ризашылық білдіріп, «ЭКСПО-2017» халықаралық көрмесін өткізудің өзектілігі зор екенін атап өтті.
– Осындай іс-шараға қатысып отырғанымызға қуаныштымыз. «Болашақтың энергиясы» тақырыбы өте қызықты және көрме аясындағы көптеген мәселелер елдеріміз үшін маңызды. Солардың қатарында экология мәселесі де бар, – деді Түрікменстан Президенті.
Нұрсұлтан Назарбаев пен Г.Бердімұхамедов Түрікменстан Президентінің биылғы сәуір айында Қазақстанға келген сапарынан кейін екіжақты қатынастарды дамытудың оң қарқыны байқалып отырғанын атап өті.     
Кездесу соңында Г.Бердімұхамедов Қазақстан Президентін биылғы қыркүйек айында Ашхабадта жабық ғимаратта өтетін және жауынгерлік өнер сынға түсетін V Азия ойындарын тамашалауға шақырды.
 

///Мемлекет басшысы ауған процесін реттеу жұмыстарын жандандыруды ескере отырып, Ауғанстан бойынша Арнайы өкілдің тиімді қызметінің маңыздылығын атап өтті. Президенттің пікірінше, аталған елде берік бейбітшілік орнату мәселесі Қазақстанның ұзақ мерзімді ұлттық мүддесімен сай келеді. Сонымен қатар Орталық Азияда тұрақтылық пен қауіпсіздікті нығайтуға ықпал етеді.
– АҚШ пен «Талибан» қозғалысы өкілдерінің арасындағы келісімнен кейін Ауғанстанға қатысты геосаяси жағдай жаңа кезеңге аяқ басты. Ауғанстан мен оның төңірегіндегі қазіргі үрдістердің қарқынын жіті бақылап, бұл елдегі ұлттық келісім мен қайта қалпына келтіру процесіне көмектесу керек, – деді Қасым-Жомарт Тоқаев.
Қазақстан Президенті Арнайы өкілге ауған проблемасы бойынша екіжақты форматта және көпжақты келіссөздер механизмдері аясында шет елдік серіктестіктермен бірлесе отырып, тығыз жұмыс істеуді тапсырды. Бұл терроризм, экстремизм, заңсыз миграция және есірткі тасымалы сияқты қауіп-қатерлерге қарсы күрес тұрғысынан алғанда да маңызды саналады.
Мемлекет басшысы Қазақстанның ауған бағытындағы сауда-экономикалық мақсаттарын мейлінше белсенді түрде іске асыру керек екенін атап айтты.

///
	 

	Қазақстан Президенті өңдеу саласында және өзге де шикізаттық емес салаларда екіжақты ынтымақтастық алдыңғы кезекте тұрғанын атап өтіп, екі елдің қазірдің өзінде кең ауқымды жобаларды белсене іске асырып жатқанына тоқталды.

	Мәселен, көлік саласындағы өзара іс-қимылдың жандануы «Батыс Еуропа – Батыс Қытай» халықаралық автомобиль магистралының қазақстандық телімін пайдалану арқылы қамтамасыз етіледі. Болжам бойынша, 2015 жылы оның жұмысының басталуы екі ел арасындағы жүк тасымалы көлемін 12 миллион тоннадан 33 миллион тоннаға дейін арттыруға мүмкіндік береді.

	2012 жылы екі ел арасындағы теміржол арқылы жүк айналымы 16 миллион тоннадан асты. Сондай-ақ, Мемлекет басшысы атап көрсеткендей, мүмкіндіктер арта түсуде. 

	Өткен жылғы желтоқсанның соңында «Алтынкөл-Қорғас» теміржол өткелі пайдалануға берілді, ол Қытайдан Орталық Азия мен Парсы шығанағы елдеріне жүк жеткізілетін арақашықтықты 500 шақырымға қысқартты. Бұл бағыт бойынша 2015 жылға қарай жүк айналымы 4,5 миллион тоннаға жетеді деп күтіліп отыр. Ал келешекте оның жыл сайынғы қуаты 25 миллион тоннаға жетеді.

	Сонымен қатар, Қазақстандағы «Қазақстан темір жолы» теміржол компаниясы Қытайдың Ляньюньган портында терминал құрылысын салу мәселесін пысықтауда.

	Нұрсұлтан Назарбаев екі көршілес елдің тағы да бірқатар жобаларды іске асырып жатқанын атап өтті. Оның ішінде электр энергиясын генерациялау саласында, күн сәулесін, желді пайдаланатын станцияны және су электр станциясын қоса алғанда, жалпы құны 1,2 миллиард доллардан асатын 4 жоба бар.

	Осылайша, шикізаттық емес саладағы ынтымақтастық үдемелі қарқынмен дамып келеді. Қазақстан Президенті осыған орай қолда бар мол мүмкіндіктің бәрінің кеңінен пайдаланылатына сенім білдірді.

	Мұнай-газ индустриясынан тыс өзара іс-қимыл аясын кеңейту және шикізаттық емес жоғары технологиялы сектордағы, ғылыми-зерттеу және білім беру салаларындағы серіктестікті күшейту қажеттігі пісіп-жетілді.

	Мемлекет басшысы Астана мен Пекиннің қарым-қатынасы туралы айта келе, дәйекті көп деңгейлі өзара іс-қимыл қуатты, сындарлы және практикалық байланыстарға айналғанын атап өтті. Бұл бүгінде тату көршілік пен өзара сыйластықтың үлгісі болып отыр.  

	Қазақстанның 2050 жылға дейінгі Даму стратегиясында Қытаймен қарым-қатынасты нығайту біздің еліміздің сыртқы саясаттағы басымдығы болып саналады.  

	Екі мемлекет арасында еңсерілмейтін ешқандай қайшылық жоқ. Бір ғана сын-қатер бірлескен жобалардың тиімділігін одан әрі арттыра түсуге, сондай-ақ, өзара іс-қимыл аясын кеңейте түсуге байланысты болып отыр.

	Қазақстан Президенті біздің республикамыз бен Қытайдың ынтымақтастығы «ЭКСПО-2017» көрмесін өткізу барысында оның тиімділігін арттырып қана қоймайды, ұзақ мерзімге арналған бірлескен жобалардың жаңа перспективалық бағыттарына жол ашады деген пікірін білдірді.

	Шанхайда өткен ЭКСПО-2010 көрмесі қатысушылар мен келушілер саны, экспозиция алаңы жөнінен рекордтық көрсеткішке қол жеткізді. Қытай мұндай іс-шараны өткізу үшін ұйымдастырушылық жағынан да, техникалық жағынан да жаңа стандарт ұсынды.

	Мемлекет басшысы Қытай компаниялары көрме нысандары құрылысын салуға және соған сәйкес инфрақұрылым түзуге қызығушылық танытатынына сенім білдірді. Бірақ сонымен қатар,  «ЭКСПО-2017» көрмесінің негізгі тақырыбына айналатын баламалы энергетика саласындағы бірлескен жобалардың өзара іс-қимыл үшін жаңа мүмкіндіктер ашуы және ынтымақтастықтың мәнді саласына айналуы өте маңызды.
///Мемлекет басшысы саммит саясаткерлердің, ғалымдар мен сарапшылардың энергетика саласында және энергияны үнемдеу ісінде таза технологияларды дамытуға ықпал ету бағытында жүріп жатқан жаһандық диалогының маңызды бөлігіне айналғанын айтты.
– Сарапшылар оны қазірдің өзінде «таза энергияның дипломатиясы» деп атауда. Бұл әсіресе жаңа Климат жөніндегі Париж келісімі ауқымында жұмыс жүргізіліп жатқан кезде ерекше маңызды, – деді Нұрсұлтан Назарбаев.
Қазақстан Президенті 2015 жылы жаңартылатын энергия көздері мен энергия тиімділігіне жұмсалған инвестицияның мұнай-газ саласына салынған инвестициямен алғаш рет теңескеніне назар аударды.
Мемлекет басшысы бүгінде ешбір ел «қазірше дами бер, экологиямен кейін айналысамыз» деген формуламен өмір сүре алмайтынына тоқталып, планетаның энергетикалық-экологиялық қауіпсіздігін қамтамасыз ететін сценарий қажет екеніне тоқталды.
Нұрсұлтан Назарбаев XXI ғасыр энергетика саласындағы серпінді шешімдер дәуірі болуы қажет екенін айтып, бұл тек энергетика саласының даму векторын ғана емес, планетамыздың алдағы мыңдаған жылдардағы тағдырын анықтайтын кезең болуға тиіс екенін атап өтті.
– Ресурсқа бай кейбір мемлекеттер өкілдері өз энергетикалық саясатының салдары туралы ойлана бермейді. Басқа елдерде бұл саясат өз ресурстарын сақтап қалып, үшінші елдерге экономикалық энергетикалық экспансия жасауға негізделген, – деді Қазақстан Президенті.
Мемлекет басшысы саммит жұмысы ұлттық «таза» энергетикалық саясаттың әзірленуі мен белсенді түрде енгізілуіне себепші боларына сенім білдіріп, энергияның жаңа көздерінен пайда таба білу қажет екенін жеткізді.
– Бұрын тек дамыған елдердің ғана одан пайда табуға мүмкіндігі бар еді. Олар жаңа энергия саласындағы  технологиялар бойынша білім мен техникалық тәжірибе жинақтай алды. Қазір дамушы елдер үшін осы үдеріске қосылуға ең қолайлы уақыт туып отыр, – деді Нұрсұлтан Назарбаев.
Қазақстан Президенті энергетикалық трендтердің көлік саласына да ықпал етіп отырғанына тоқталды.
– Қазіргі таңда электромобильдер кең танылып, қолжетімділікке ие болып келеді. Әлемнің көптеген мегаполистері қоғамдық таза көлікке көшіп жатыр, – деді Мемлекет басшысы.
Осыған байланысты Нұрсұлтан Назарбаев саммитке қатысушыларды еліміздің былтыр электромобиль шығаратын өз өндірісін бастағанын және оны келешекте кеңейте түсуге, сондай-ақ электрлі автобустар шығаруды қолға алуға ниетті екенін жеткізді.
Қазақстан Президенті жаңартылатын энергия ұраны арқылы әлем елдерінің көбінің басын біріктіре алған Халықаралық жаңартылатын энергия көздері жөніндегі агенттіктің қызметіне тоқталды, сондай-ақ энергияның таза көздерін қаржыландыру ісінде «жасыл» қаржы маңызды рөл атқаруға тиіс екенін айтты.
– «Жасыл» облигациялар нарығы соңғы жылдары шарықтап, 70 миллиард долларға дейін жетті. Бұл осыдан үш жыл бұрынғы көрсеткішке қарағанда 6 есе көп. Аталған бағалы қағаздар жаңартылатын энергетика үшін зор синергетикалық нәтиже бере алады, – деді Мемлекет басшысы.
Нұрсұлтан Назарбаев баламалы энергетика мен қоршаған ортаны қорғау ісі ядролық әскери бағдарламалардан бас тартумен байланысты болуға тиіс екенін атап өтті.
– Қазақстан «Әлем. XXI ғасыр» манифесінде заманның ең күрделі проблемаларын шешу жолдарына қатысты өз көзқарасын ұсынды. Еліміз тәуелсіздігін алған күннен бастап ядросыз бейбіт қатар өмір сүру жоспарын ілгерілетіп келеді. Біз атом қаруының қуаттылығы жөнінен әлемдегі төртінші арсеналдан бас тарттық, – деді Қазақстан Президенті.
Сондай-ақ, Мемлекет басшысы Қазақстанның бейбіт атомды қолданудың жақтаушысы екеніне назар аударып, 2015 жылы МАГАТЭ біздің ел аумағында Төмен байытылған ядролық отын банкін құру туралы шешім қабылдағанын еске салды.
– Банк бейбіт атом энергетикасын дамытуды жоспарлап отырған мемлекеттерге арналған. Бүгінде уранға балама ретінде торийді қолдану жайы қызу зерттелуде. Осыған байланысты атом саласының тиімділігі айтарлықтай арта түсуі мүмкін, – деді Нұрсұлтан Назарбаев.
Бұдан бөлек, Қазақстан Президенті биыл еліміздің астанасы «ЭКСПО-2017» халықаралық көрмесін өткізетінін, көрме аяқталған соң оның инфрақұрылымы базасында жаңа «Астана» халықаралық қаржы орталығы орналасатын атап өтті.
– Біз Дубай қаржы орталығымен келіссөз жүргіздік. Олардың тәжірибесін Қазақстанда қолдану жөнінде уағдаластық, – деді Мемлекет басшысы.
Нұрсұлтан Назарбаев өзінің Біріккен Ұлттар Ұйымы Бас Ассамблеясында сөйлеген сөзінде «ЭКСПО-2017» көрмесінің базасында БҰҰ-ның қолдауымен Жасыл технологияларды және инвестициялық жобаларды дамыту жөніндегі халықаралық орталық құруды ұсынғанын айтты. «Астана» халықаралық қаржы орталығы мен Жасыл технологияларды дамыту жөніндегі орталықтың бірлескен қызметі аймақтағы «жасыл» облигациялар мен ислам қаржы саласының дамуына серпін беруге тиіс.
Қазақстан Президенті таза энергетиканы дамыту саласындағы бастамалар ынтымақтастық үшін берік негіз бола алатынын атап өтті.
– Саммит мемлекеттер мен бизнестің осы саладағы өзара әрекеттестігінің жаңа формаларын бастап беруі қажет, – деді Мемлекет басшысы.
Соңында Нұрсұлтан Назарбаев талқыланған мәселелер бойынша пайдалы пікірталас өтіп, ұтымды ұсыныстар айтылуына тілектестік білдірді, сондай-ақ Біріккен Араб Әмірліктерінің құрылуының 45 жылдығымен құттықтады.
***
Қазақстан Президенті мерейтойлық саммит жұмысы аясында болашақтың энергиясы саласындағы «Zyed Future Energy Prize» халықаралық сыйлығын салтанатты түрде табыстау рәсіміне қатысты.
Сыйлық 2008 жылы тағайындалды және Дүниежүзілік «Болашақтың энергиясы» саммитінде, Абу-Дабидің тұрақты даму аптасы аясында әмірліктің тақ мұрагері шейх Мұхаммед бен Заид Әл Наһаянның атынан жыл сайын табыс етіледі. Сыйлықты 5 аталым бойынша Біріккен Араб Әмірліктері басшылығының қатысуымен шет мемлекеттер басшыларының бірі табыстайды. Биыл мұндай құрметке Нұрсұлтан Назарбаев ие болды.






///Мемлекет басшысы Каир қаласының теміржол вокзалындағы жарылыс салдарынан көптеген адамның қаза болғаны туралы хабарды зор күйзеліспен қабылдады.
«Қазақстан халқының және жеке өзімнің атымнан қаза болғандардың отбасылары мен жақындарына көңіл айтамын. Зардап шеккендердің тезірек сауығып кетуіне тілектестік білдіремін», – делінген жеделхатта.
///Мемлекет басшысы «Астана» халықаралық қаржы орталығының алаңында Ресей Үкіметі басшысының орынбасары Алексей Оверчук пен «Сбербанк» БАҚ президенті, басқарма төрағасы Герман Греф бастаған ресейлік делегациямен кездесті.
Іс-шара барысында ресейлік делегация өкілдері Қазақстан Президентіне цифрлық шешімдердің жобалары, цифрландыру саласындағы кешенді әзірлемелері жайында егжей-тегжейлі айтып, Sber экожүйесін пайдалану тәжірибесімен бөлісті.  
Бұдан кейін Қасым-Жомарт Тоқаев Қазақстан Үкіметінің басшыларымен және ресейлік делегация өкілдерімен экожүйелерді технологиялық тұрғыдан дамыту, мемлекеттік қызмет көрсету саласын цифрландыру мәселелері бойынша екіжақты іс-қимыл жөнінде пікір алмасты.
Кездесу соңында Мемлекет басшысының қатысуымен Қазақстан мен Ресей тарапы цифрландыру саласындағы ынтымақтастық туралы меморандумға қол қойды.














///Ақорда резиденциясында Президент Қасым-Жомарт Тоқаевтың төрағалығымен Конституцияға өзгерістер мен толықтырулар енгізу жөнінде кеңес өтті. Жиынға Парламент Сенатының төрағасы Мәулен Әшімбаев, Парламент Мәжілісінің төрағасы Ерлан Қошанов, Мемлекеттік хатшы Ерлан Қарин, Президент Әкімшілігінің Басшысы Мұрат Нұртілеу, Әділет министрі Қанат Мусин және Жұмыс тобының мүшелері қатысты.
Мемлекет басшысы өз сөзінде Жолдауда айтылған саяси бастамаларды жүзеге асыру үшін Ата заңымызға өзгерістер мен толықтырулар енгізу керек екенін айтты.
– Жұмыс тобы қажетті түзетулерді әзірледі. Бұл іске белгілі заңгер ғалымдар, адам құқықтары жөніндегі уәкіл, Парламент және мемлекеттік органдардың өкілдері атсалысты. Конституциялық Сотта, Конституциялық Кеңесте жұмыс істеген ғалымдарымыз бар. Ата заңымыздың жаңа нормаларын әзірлегенде олардың мол тәжірибесі септігін тигізгені анық. Әсіресе, Конституциялық Сотты құру және оның жұмыс тәртібін реттеу мәселесі туралы ой-тұжырымдар пайдалы болды, – деді Президент.

Қасым-Жомарт Тоқаев Конституцияға өзгерістер мен толықтырулар енгізу үшін дайындалған жобаға қоғамды саяси тұрғыдан трансформациялау жөнінде берілген барлық ұсынысты ескерудің мәні зор екеніне тоқталды.
– Шын мәнінде, бұл Қазақстанның билік институттарын қалыптастырудың және ықпалдастықтың, жаңа саяси мәдениетті енгізудің мүлде жаңа моделіне көшкенін білдіреді. Нақты әрі толық түсінік болу үшін осы модель мен үдерісті Екінші республика ретінде белгіледім. Жаңа парадигмаға сәйкес Президенттің өкілеттігі қысқарады, Парламент пен мәслихаттардың рөлі айтарлықтай күшейеді. Азаматтардың қатысуы едәуір артып, құқық қорғау саласы жүйелі түрде нығаяды, – деді Қасым-Жомарт Тоқаев.

Мемлекет басшысы адам құқықтарын қамтамасыз етуге қатысты түзетулердің маңызы зор екенін айтты.
– Азаматтардың конституциялық құқықтары мен бостандықтарын қорғау тетігі едәуір күшейеді. Бұл шенеуніктердің өздері қабылдайтын актілердің сапасына деген жауапкершілікті арттырады деп санаймын. Конституциялық деңгейде Адам құқықтары жөніндегі тәуелсіз уәкілдің құзыреттері мен кепілдіктері бекітіледі. Жалпы, әзірленген өзгертулер мен толықтырулар топтамасына Жолдауда айтылған саяси бастамалар мен Конституцияға енгізілуі қажет түзетулерді іске асыруға тиісті нормалар ғана енгізілгенін атап өткен жөн. Басқа да өзекті өзгертулер конституциялық және басқа да заңдар аясында бекітіледі, – деді Президент.
Қасым-Жомарт Тоқаев мемлекеттік органдардың сылбыр жұмыс істеуіне жол берілмейтінін тағы да еске салып, соңғы үш жылда еліміздегі және әлемдегі жағдайдың түбегейлі өзгергенін айтты.
– Мемлекеттік аппарат кез келген өзекті мәселеге жедел, дер кезінде назар аударуы керек. Сондықтан Жұмыс тобы ұсынған түзетулер Үкіметке ерекше актілерді қабылдауға мүмкіндік береді. Бұл дағдарыс кезінде жедел әрекет етуді қамтамасыз етеді. Осы орайда, Парламенттің қарқынды жұмыс істегені өте маңызды. Депутаттар қос палатаның бірлескен отырысында заң жобаларын шұғыл қарауы керек. Жалпы, мен Жұмыс тобы дайындаған барлық өзгерістер мен толықтыруларды мақұлдаймын, – деді Мемлекет басшысы.

Қасым-Жомарт Тоқаев қоғам мен мемлекет үшін аса маңызды саналатын Жерге иелік ету мәселесін шешу қажеттігіне арнайы тоқталды.
– Жердің және табиғи ресурстардың иесі халық деген норманы Конституцияда біржола бекітудің саяси мәні зор болмақ және болашақта бұл мәселені әртүрлі түсіндіруге жол берілмеуі керек. Осыған байланысты, Негізгі заңның 6-бабын мынадай редакцияда беру ұсынылады: «Жер және оның қойнауы, су, өсімдіктер және жануарлар әлемі, басқа да табиғи ресурстар халыққа тиесілі. Мемлекет халық атынан меншік иелігін жүргізуге құқылы», – деді Президент.

Мемлекет басшысы сөзінің соңында аз уақытта өте көп іс бітіргені үшін Жұмыс тобының мүшелеріне ризашылығын білдірді.
– Мен бүгін Конституцияға өзгерістер мен толықтырулар енгізу туралы заң жобасын Конституциялық Кеңестің қарауына ұсынамын. Бұл – Ата заңымыздың талабы. Конституцияға енгізілетін түзетулер Тәуелсіз Қазақстан тарихының келесі парағын ашады деп сенемін. Мұны Жаңа Қазақстанды құру жолындағы маңызды белес деуге болады, – деді Қасым-Жомарт Тоқаев.
 
///
	

	Қазақстан Президенті «Инновациялық технологиялар паркі» еркін экономикалық аймағының (ЕЭА) қазіргі қызметімен, сондай-ақ, кәсіпорындардың еркін экономикалық аймақ аясындағы өндірістік қызметі үдерістерімен танысты.

	Нұрсұлтан Назарбаевқа «SAT&Co», Қазақстан-Британ техникалық университеті, «Қазақстан теміржолы» ұлттық компаниясы» АҚ», «Hewlett Packard» тәрізді ұйымдар іске асыратын технопарк құрылысының екінші кезектегі жобалары таныстырылды.

	Мемлекет басшысы «Инновациялық технологиялар паркі» еркін экономикалық аймағының әкімшілік корпусында инновация мәселелері мен технопарк қызметі жөнінде жұмыс бабындағы кеңес өткізді. Премьер-министрдің орынбасары – Индустрия және жаңа технологиялар министрі Ә.Исекешев атқарылған жұмыс туралы есеп берді, сондай-ақ, «Инновациялық технологиялар паркі» еркін экономикалық аймағының даму жоспарлары туралы хабардар етті.

	Оның айтуынша, қазіргі уақытта ЕЭА-қа 87 компания тіркелген. Күтіліп отырғандай, 2020 жылға қарай технопаркте жұмыс істейтін кәсіпорындардың жалпы саны 250-ге жетпек, олардың жиынтық табысы жылына 150 миллиард теңгені құрайды, осы орайда 50 мың жұмыс орны ашылатын болады.

	Мемлекет басшысы мемлекет инновациялық кластерді дамытуға ерекше назар аударып отырғанын атап өтті.

	«Біз олардың автономдық режімде жұмыс істеуіне мүмкіндік беретін Инновациялық технологиялар паркі туралы жаңа заң әзірлеудеміз, ал бұл салықтық жеңілдіктерді, алаңдар мен инфрақұрылымдар дайындауды көздейді», - деді Қазақстан Президенті.

	Мемлекет басшысы «Инновациялық технологиялар паркі» еркін экономикалық аймағы құрылысының тек бірінші кезегіне ғана 7 миллиард 500 миллион теңге инвестиция салынғанын еске салып өтті. Инфрақұрылым құрылысының екінші кезегіне 3 миллиардқа жуық теңге бөлінді.   

	Кеңес барысында Нұрсұлтан Назарбаевқа жүз пайыз қазақтандық үлесті қамтитын бірқатар инновациялық жобалар, сондай-ақ, отандық кәсіпорындар мен әлемнің жетекші компанияларының бірқатар бірлескен әзірлемелері таныстырылды. Атап айтқанда, «SAT&Co» компаниясы әзірлеген үш өлшемді виртуалды бейнекартина трансляциялаудың жаңа технологиясы, сондай-ақ, «Қазақстан теміржолы» ұлттық компаниясы» АҚ инновациялық-сервистік орталығы мен «Hewlett Packard» компаниясының бірлескен жобасы таныстырылды.

	Сонымен қатар, Қазақстан Президенті Алматы облысының әкімі А.Мұсахановқа келешекте «Инновациялық технологиялар паркі» еркін экономикалық аймағына беру үшін пайдаланылмаған аумақты мемлекетке қайтару туралы мәселені пысықтауды тапсырды.

	Мемлекет басшысы инновациялық даму технологияны жеткізумен ғана шектеліп қалмай, өзіндік технологияны әзірлеу мен енгізуді қамтуы тиістігін атап өтті.

	«Әзірше біз шетел тәжірибесін қабылдап жатырмыз, қазір бізді озып бара жатыр. Тіпті ең заманауи шетелдік жабдықты пайдалану өзіндік серпілісімізді білдірмейді. Біз өзімізде пайдаланып және әлемге ұсынуға болатын жаңа нәрселер жасауға бағдар ұстануға тиіспіз», - деді Нұрсұлтан Назарбаев.

	Мемлекет басшысы Шетел инвесторлары кеңесінің 26-шы отырысы барысында оларға берілген тапсырмаларды да еске салды. Атап айтқанда, Қазақстан Президенті келешегі бар инновациялық жобаларды қаржыландыратын арнайы венчурлық қор құру жөніндегі жұмысты жеделдетуді тапсырды.

	«Бәсекеге қабілеттілікке құр сөзбен қол жеткізе алмаймыз. Инновациялық даму үшін қаржы салу қажет», - деді Нұрсұлтан Назарбаев.

	Кеңестен кейін Қазақстан Президенті өздерінің инновациялық жобаларын ұсынған Халықаралық ақпараттық технологиялар университетін бітіруші түлектермен кездесті.

	«Алатау» инновациялық технологиялар паркі Қазақстан Республикасы Президентінің 2003 жылғы 18 тамыздағы Жарлығымен қала маңындағы Алатау кентінде құрылған. Парк аумағы ­ Алматыдан 25 шақырым жердегі 343 гектар алаңда орналасқан.

	

	

	
///Кездесу барысында Қазақстан Республикасы мен АҚШ арасындағы ынтымақтастықтың жай-күйі мен перспективаларына қатысты кең ауқымды  мәселелер талқыланды, сондай-ақ өңірлік және халықаралық күн тәртібінің өзекті жайттары жөнінде пікір алмасылды.
Мемлекеттік хатшы Ядролық қауіпсіздік жөніндегі Вашингтон саммитінің барысында  Қазақстан Республикасының Президенті Н.Назарбаев өзінің «Әлем. ХХІ ғасыр» атты манифесін жариялағанын атап өтті. Онда дүние жүзін ядролық қатерден құтқару, орнықты әлем географиясын кеңейту, әскери блоктарды жою және әлемдік дамудың түбегейлі жаңа парадигмаларын әзірлеу жөніндегі нақты ұсыныстар баяндалған. Манифест БҰҰ Бас Ассамблеясы мен Қауіпсіздік Кеңесінің ресми құжатына айналды.
Г.Әбдіқалықова Орталық Азия елдері және АҚШ сыртқы саяси ведомстваларының басшылары деңгейіндегі «С5+1» форматындағы диалогты Қазақстанның қуаттайтынын атап көрсетті. Бұл бастама өңіріміздің жаһандық экономикалық үдерістерге кірігуі жолындағы Орталық Азия мемлекеттері және АҚШ арасында ынтымақтастықтың өзара тиімді дамуына жағдай жасауға тиіс. 
Мемлекеттік хатшы Қазақстан Президенті ұсынған Бес институционалдық реформа мен «100 нақты қадам» ұлт жоспары жаңа институционалдық орта қалыптастыратынын атап өтті. Сонымен қатар, Г.Әбдіқалықова елімізде іске асырылып жатқан «Нұрлы жол» және индустриялық-инновациялық даму мемлекеттік бағдарламалары жөнінде хабардар етті.
Сонымен қатар, Қазақстанда «Астана» халықаралық қаржы орталығы ашылатынын атап өтті және Қазақстан тарапының Америка инвестициялық қорлары мен корпорацияларын тартуға мүдделі екенін айтты.
Г.Әбдіқалықова С.Сьюэллге БҰҰ Қауіпсіздік Кеңесінің тұрақты емес мүшелігіне 2017-2018 жылдарға Қазақстан Республикасының кандидатурасын қолдағаны үшін ризашылық білдірді.
Бұған қоса, Мемлекеттік хатшы мәртебелі мейман ретінде АҚШ Мемлекеттік хатшысының орынбасарын, сондай-ақ АҚШ компанияларын «ЭКСПО-2017» көрмесінің ашылу салтанатына, тиісінше көрме жұмысына қатысуға шақырды. 
Кездесу соңында Мемлекеттік хатшы АҚШ Мемлекеттік хатшысының орынбасарына денсаулық және қызметіне табыс тіледі. 
///Кезектен тыс өткен ХІХ съездің күн тәртібіне сәйкес Қазақстан Республикасының Президенті сайлауына «Nur Otan» партиясының атынан үміткер ұсыну жөніндегі мәселе қаралды.
Партияластарының алдында сөйлеген сөзінде Елбасы Нұрсұлтан Назарбаев ауыр дағдарыс жағдайында басталған тәуелсіз Қазақстанды қалыптастыру жолы оңай болмағанын еске салды.
– Экономиканың жаппай күйреуі халықтың басым көпшілігін күйзеліске ұшыратты. Көптеген сарапшылар этносаралық шиеленістер мен қақтығыстар болады деп болжам жасады. Бірақ, біз өзіміздің егемен елімізде бейбітшілік пен келісім жағдайында өмір сүруге лайықты екенімізді бүкіл әлемге дәлелдедік. Менің «алдымен экономика, сосын саясат» деген негізгі қағидатым дұрыстығын дәлелдеді, – деді «Nur Otan» партиясының Төрағасы.
Қазақстанның Тұңғыш Президенті дұрыс жүргізілген саясаттың арқасында еліміздің посткеңестік кеңістіктегі қарқынды дамып келе жатқан мемлекетке айналғанын айтты.
«Nur Otan» партиясының Төрағасы жолдардың құрылысы мен қайта жөнделуінің зор нәтижелерін атап өтіп, Тәуелсіздік жылдарындағы қазақстандықтардың табысының өсіміне тоқталды.
– Біз үшін ең қиын болған жылдарда мен мыңдаған жас қазақстандықтарды әлемнің үздік университеттеріне жібердім. Бүгінде озық білім беру жүйесін Қазақстанда қалыптастырамыз. Оның өзегі Назарбаев зияткерлік мектептері мен Назарбаев Университеті болмақ, – деді Елбасы.
Нұрсұлтан Назарбаев денсаулық сақтау ісі мен мәдениет саласындағы жетістіктерге де тоқталды.
– Маған өз халқыммен бірге тәуелсіз Қазақстанды құру мәртебесі бұйырғанын мақтан тұтамын. Қиын заманға қарамастан халқым менің бастамаларыма әрдайым қолдау көрсетті. Соның арқасында біз барлық нәтижелерге қол жеткіздік. Мен еліміздің халқына ризашылығымды білдіремін, – деді Қазақстанның Тұңғыш Президенті.
Сонымен қатар, «Nur Otan» партиясының Төрағасы Қазақстанның одан әрі табысты дамуын біздің бағдарымыздың сабақтастығы ғана қамтамасыз ететінін айтты.
– Төртінші өнеркәсіптік революция талаптарына сәйкес елімізді технологиялық және инфрақұрылымдық тұрғыдан дамытудың жаңа кезеңіне қадам бастық. Цифрландыру және инновацияны енгізу есебінен еңбек өнімділігі мен экономиканың бәсекеге қабілеттілігі артты. Осы ауқымды жұмыстардың бәрі бүкіл қазақстандықтардың әл-ауқатын арттыруға бағытталған, – деді Елбасы.
Нұрсұлтан Назарбаев Конституция бойынша өзіне бекітілген өкілеттіліктерге сәйкес Отанымызды өркендету үшін жұмыс істей беретінін айтты.
– Мен төраға болып қала беретін Қазақстан халқы Ассамблеясы аясында атқаратын жұмыс көп. Қоғамдық келісім мен ұлтымыздың бірлігін нығайту үшін ісімізді жалғастыра береміз. Қауіпсіздік Кеңесін басқара отырып, мен өзімнің көпжылдық тәжірибемді ішкі және сыртқы саясатты анықтай отырып, елімізді дамытудың бірқатар негізгі мәселелерін шешуге бағыттаймын. Мен бұрынғысынша ең ірі «Nur Otan» саяси партиясының Төрағасы болып қала беремін, – деді Қазақстанның Тұңғыш Президенті.
Елбасы Нұрсұлтан Назарбаев таңдап алған саяси және экономикалық бағдар сабақтастығының сақталуына партия кепіл болуға және белгіленген міндеттердің бәрін жүзеге асыруға тиіс екенін айтты.
– Жаңғырудың тиімділігін, соның ішінде партияның «Бақытты отбасы», «Құтты мекен», «Ауыл – Ел бесігі» және «Халыққа көмек» жобаларын жүзеге асыру аясында әрбір қазақстандықтың сезінуіне қол жеткізуіміз керек, – деді «Nur Otan» партиясының Төрағасы.
Қазақстанның Тұңғыш Президенті қазақстандықтардан өз атына көптеген хат келіп жатқанын айтып, қазақстандықтардың достығы мен құқықтарының теңдігі өзгермейтініне сенім білдірді.
Нұрсұлтан Назарбаев Қасым-Жомарт Тоқаевты еліміздегі жоғары лауазымға лайықты үміткер екенін айтып, оның Отан алдындағы сіңірген еңбегі мен жеткен жетістіктеріне тоқталды.
– Қасым-Жомарт Тоқаев менімен бірге тәуелсіздіктің алғашқы жылдарынан бастап қызметтің түрлі саласында жұмыс істеді. Ол – ұзақ жылдар Сыртқы істер министрлігіне жетекшілік етіп, Қазақстанның сыртқы саясатын бірге қалыптастыруға атсалысқандардың бірі. Оның дипломатиялық дәрежесі шетелде жоғары бағаланады. Қасым-Жомарт Тоқаевтың БҰҰ Бас хатшысының орынбасары болғанын және тәжірибелі мемлекет саясаткері екенін жақсы білесіздер, – деді Қазақстанның Тұңғыш Президенті.
Сондай-ақ, Елбасы республикалық қоғамдық сайлау штабының жұмысын үйлестіруді тапсырып, азаматтардың барлық санатымен жұмыс жүргізудің қажеттілігіне назар аударды.
Соңында Қазақстанның Тұңғыш Президенті қазіргі жағдайда тұрақты дамып, өсіп-өркендеу үшін халықтың бірлігі бекем болуы және барша қазақстандықтардың бірлесе күш-жұмылдыруы қажет екенін атап өтті.
– Біз бұл кезеңді еш қиындықсыз еңсеретінімізге сенімдімін. Біздің мақсатымыз – халқымыздың әл-ауқатын арттыру және елімізді одан әрі ілгерілету. Мемлекетке құрмет көрсету, азаматтардың бір-бірін сыйлауы – тұрақтылықтың белгісі, – деді Нұрсұлтан Назарбаев.
Қазақстан Республикасының Тұңғыш Президенті – Елбасының Баспасөз қызметі











/// 
Мемлекет басшысының атына елдегі кәсіпорындар мен ұйымдардың еңбек ұжымдарынан, этномәдени бірлестіктердің өкілдері мен қарапайым азаматтардан келіп жатқан хаттар легі әлі де жалғасуда. Авторлар Мемлекет басшысының экономикалық дамуға, халықты әлеуметтік қорғауға, қоғамдағы татулық пен келісімге бағытталған саясатын жалғастырудың маңыздылығын атап өткен.
«Семей машина жасау зауыты» АҚ ұжымы республиканың стратегиялық мақсаттарына қол жеткізу үшін әрі қарай да жұмыла жұмыс істеу қажеттігін атап өткен.
«Дәл бүгін бірлік пен тұрақтылықты нығайту аса маңызды, сондықтан біз Сізді ел Президенті лауазымына лайықты кандидат санаймыз. Бүгінгі берекеміз бен болашағымызды Сізбен ғана байланыстырамыз», – делінген хатта.
«Қазақстан электролиз зауыты» АҚ жұмысшылары көрсеткен қолдауы мен қамқорлығы үшін алғыс айта отырып, өздерінің барлық жетістіктерін Мемлекет басшысының атымен байланыстыратынын айтқан.
«Біз Қазақстанды Сіздің басшылығыңызбен жаңа жетістіктер, экономикалық даму және өркендеу кезеңі  күтіп тұрғанына сенімдіміз. Мұндай күрделі жолда бізге нақ осындай Президент керек», – деп жазады авторлар.
Еуразиялық Топтың мыңдаған адамды құрайтын еңбек ұжымының мүшелері президенттік сайлау өткізу Елбасының басшылығымен жүргізіліп жатқан экономикалық саясаттың ұзақмерзімділігі мен орнықтылығына деген инвесторлар мен бизнес қоғамдастықтың сенімін арттыратынына назар аударған. 
«Сіз жүргізіп отырған саясаттың төңірегінде одан әрі топтасу елдің жүйелі дамуының, барлық қазақстандықтардың бақ-берекесінің кепілі болып саналады», – делінген хатта.   
«Шұбаркөл көмірі» АҚ ұжымы сайлау науқанын өткізу Қазақстан қоғамындағы саяси тұрақтылық пен келісімнің сақталуына септігін тигізетінін атап өткен.
«Біз Сіздің саясатыңызды әрдайым белсене қолдадық, Сізге дауыс бердік. Біздің шешіміміз дұрыс болғандығын күн сайынғы жаңғырулар растап отыр», – деп жазады авторлар.
Бұл пікірге ENRC Logistics көлік тобының жұмысшылары да қосылған.  
«Еуроазиялық энергетикалық корпорация» АҚ шахтерлары мен энергетиктері Нұрсұлтан Назарбаевтың басшылығымен жүзеге асып жатқан еліміздің қарқынды дамуына өз қолдауларын білдірген.
«Сіздің жылдан жылға жүргізіп келе жатқан көреген саясатыңыздың арқасында Қазақстан бүгінде ТМД елдері ішінде экономикалық өсім мен әлеуметтік кепілдіктер жөнінен көш басында келеді.  Сіздің бастамаңызбен елде дағдарысқа қарсы тиісті шаралар қабылданып, инфрақұрылымдық жобалар жүзеге асуда, мыңдаған жұмыс орындары ашылуда. Біз «Қазақстан-2050» Стратегиясын жан-жақты қолдаймыз», – делінген хатта.
Алматы облысының Мәмбет ауылындағы шаруа қожалығының басшысы Н.Бекешева өзінің отбасы Мемлекет басшысының қызметін толық мақұлдайтынын мәлімдеген және сайлауға қатысады деп үміттенетінін жеткізген.
Алматы облысы үлескерлерінің бірыңғай үйлестіру кеңесінің  мүшелері тәуелсіздік жылдарында ел азаматтарының алаңсыз өмір сүріп, мемлекет қамқорлығын сезінгеніне тоқталған.
«Сізден сайлау өткізуді және өз кандидатураңызды Қазақстан Республикасы Президенті лауазымына ұсынуыңызды сұраймыз. Біз сайлауға белсене қатысамыз және Сізге дауыс береміз», – деп жазады авторлар.
Орал қалалық соғыс және еңбектің ардагер мұғалімдері кеңесінің төрайымы С.Иманғалиева Қазақстан бұл күнде заманның бірқатар сын-қатерлерімен бетпе-бет келгенін, бірақ еліміз алға қойылған міндеттерді шешуге жеткілікті ресурстар мен мүмкіндіктерге ие екенін атап өткен.
«Біз Қазақстан халқы Ассамблеясының бастамасын бір ауыздан қолдаймыз. Біздің бәрімізге, ардагерлерге Көшбасшымыз Сіздің айналаңызда бұрынғыдан да күштірек ұйыса түсетін сын сағаты жетті», – делінген хатта.
Атырау облысының денсаулық сақтау саласының өкілдері мемлекеттің стратегиялық табыстарына өз үлесін қосу мүмкіндігі – елдің медициналық қоғамдастығы үшін бірінші кезектегі міндет екенін атап өткен.
«Біз жаңа биіктерге қарай өз Президентіміз – Сізбен бірге алға ілгерілеуге дайынбыз», – деп жазады авторлар.
Атырау қаласындағы Н.Тілендиев атындағы кіші өнер академиясы ұжымының мүшелері Қазақстан халқы Ассамблеясының бастамасын зор ықыласпен қабыл алғандарын мәлімдеген.
«Қазақстанға бүгінде тұрақтылықты сақтау қажет екенін түсінеміз. Бұл Сізбен бірге болғанда ғана жүзеге асады. Сіз бүкіл ел қолдайтын Көшбасшысыз. Қазақстанымыз Өзіңізбен бірге өркендей берсін», – деп жазады авторлар.
Атырау облысының ғылыми зиялы қауым өкілдері Мемлекет басшысына Отанымызға адал қызметі үшін,  сондай-ақ ғылымды дамыту мәселесіне айрықша көңіл бөліп отырғаны үшін алғыс айтады.
«Сіздің білгеніңізді қалаймыз: Барлық бастамаларыңызға байланысты бізге сенім артуыңызға болады. Біз – Сіздің адал жақтастарыңыз әрі пікірлестеріңіз боламыз. Біз Сізбен бірге туған елімізге және отандық ғылымға көп нәрсе жасай аламыз. Сайлау өткен жағдайда Сіз өз бағдарыңызды халықтың толық қолдайтынына тағы да көз жеткізесіз», – деп жазады авторлар.
«Салават» башқұрт этномәдени бірлестігінің, «Пахтакор» өзбек этномәдени бірлестігінің және Маңғыстау облысындағы «Аллаяр жолы» қарақалпақ этномәдени бірлестігінің мүшелері Президент сайлауын өткізу туралы бастаманы толық қолдайтындарын, Нұрсұлтан Назарбаевқа сенетіндерін айтқан.
«Біз өз көшбасшымызға және оның жүргізіп отырған саясатына сенеміз, татулық пен келісімді қолдаймыз. Бұл – біздің болашағымыз», – деп жазады авторлар.
Қазақстан халқы Ассамблеясы Кеңесінің ел Президентінің сайлауын өткізу жөніндегі бастамасына байланысты Мемлекет басшысының атына келіп жатқан хаттар легі әлі жалғасуда.  
///Қазақстан Президенті Түркі тілдес мемлекеттердің ынтымақтастық кеңесінің алтыншы саммитіне қатысу үшін Шолпан-Ата қаласына келді.
Сапар барысында Нұрсұлтан Назарбаевтың Қырғыз Республикасының Президенті Сооронбай Жээнбековпен кездесуі, сондай-ақ ІІІ Дүниежүзілік көшпенділер ойындарының ашылу рәсіміне қатысуы жоспарланып отыр.


///Кездесуге Қазақстан Республикасының Премьер-Министрі Б.Сағынтаев, Армения Республикасының Премьер-Министрі К.Карапетян, Беларусь Республикасының Премьер-Министрі А.Кобяков, Қырғыз Республикасының Премьер-Министрі С.Жээнбеков, Ресей Федерациясы Үкіметінің төрағасы Д.Медведев, Еуразиялық экономикалық комиссия алқасының төрағасы Т.Саркисян қатысты.
Нұрсұлтан Назарбаев Еуразиялық үкіметаралық кеңес мүшелерінің елордаға келгендеріне қуанышты екенін жеткізіп, кездесудің Астана қаласындағы «ЭКСПО-2017» халықаралық көрмесімен тұспа-тұс өтіп отырғанын айтты.
– Үкіметтер басшыларының өз мемлекетінің ұлттық павильондарына баруға, сондай-ақ Қазақстан мен өзге елдердің экспозицияларын аралап көруге мүмкіндіктері бар. Еуразиялық экономикалық одақтың үшінші жыл жұмыс істеп жатқанын атап өткен жөн. Бұл кезең әлемдегі және одаққа мүше елдердің ұлттық экономикасындағы күрделі ахуалдарға байланысты болып отыр. Сонымен қатар, ортақ нарық пен бірыңғай экономикалық құрылым құру басты фактор болып саналады, – деді Қазақстан Президенті.
Мемлекет басшысы экономиканың өсімі елдер арасындағы тауар айналымының артып, өзара қарым-қатынастардың нығаюына тікелей байланысты екенін айтты.
– Біз осы уақыт ішінде дұрыс бағытта ілгерілей алдық деп есептеймін. Қазір орын алып отырған бірқатар мәселеге қарамастан, Еуразиялық экономикалық одақты нығайтуымыз қажет. Алдымызда ел ішіндегі мәселелерді шешіп, өзара қарым-қатынасымызды одан әрі дамыта түсу міндеті тұр. Бұл жұмыстағы негізгі рөлді үкіметтеріміз атқарады. Бұл дегеніміз – экономикалық міндеттерді шешу, мемлекеттер арасындағы өзара іс-қимыл мәселелерін реттеу, – деді Нұрсұлтан Назарбаев.
Соңында Қазақстан Президенті кеңестің бүгінгі отырысы арқылы ұйымды әрі қарай дамытуға маңызды үлес қосылатынын атап өтіп, қатысушылардың жұмысына жеміс тіледі.


///
	Қазақстан Президенті мұз алаңын қарап шығып, екі дүркін Олимпиада чемпионы Илья Илин бастаған облыстағы жетекші спортшылармен әңгімелесті.

	Жалпы аумағы 8 мың шаршы метрге жуық спорт кешені 3 блоктан – мұз айдыны, ойын залы және жекпе-жек залынан тұрады. Қазіргі заман талаптарына сай келетін мұз алаңының салынуы өңірде хоккей, мәнерлеп сырғанау, шорт-трек тәрізді қысқы спорт түрлерін дамытуға мүмкіндік береді.    
///
	 

	Кездесу барысында екі елдің сауда-экономикалық, инвестициялық, отын-энергетикалық және көлік-транзиттік салалардағы ынтымақтастығының негізгі мәселелері талқыланды. Сондай-ақ халықаралық күн тәртібіндегі өзекті жайттар жөнінде пікір алмасылды.

	Қазақстан Президенті Қытаймен арадағы қарым-қатынастардың қарқыны мен достық сипатына тоқталды.

	– Біз ҚХР Төрағасы Си Цзиньпинмен бірнеше рет кездестік, елдеріміздің әрі қарайғы ықпалдастығына қатысты көптеген мәселелерді талқыладық. Бұл байланыстар нақты экономикалық сипат алып отырды, олардың ең ірісі энергетикалық серіктестікте көрініс тапты. Бүгінде Қазақстан мұнайының едәуір бөлігі қытайлық компаниялардың қатысуымен өндіріледі. Біз Қазақстан арқылы экспорттық құбыр желісін салдық, – деді Мемлекет басшысы.  

	Сонымен қатар, Нұрсұлтан Назарбаев екі елдің көлік-транзиттік салада табысты ынтымақтасып отырғанына назар аударды.

	– «Қорғас» мемлекетаралық сауда орталығының құрылысын, сондай-ақ  біздің еліміз арқылы транзитті қамтамасыз ету үшін теміржол және автокөлік жолдарын салу жөнінде бірлескен жұмыстар атқарылуда. Бұл орайда біз ҚХР Төрағасының Ұлы Жібек жолын жаңғырту, инфрақұрылымдық жобалар үшін тиісті қор және банк құру туралы бастамасын қолдаймыз, – деп атап өтті Мемлекет басшысы.

	Ли Кэцян өз кезегінде Мемлекет басшысына ҚХР Төрағасы Си Цзиньпиннің сәлемі мен игі тілектерін жеткізді, сондай-ақ екі елдің өзара ықпалдастығы оң сипатта дамып келе жатқанына тоқталды.   

	– Қытай халқы мен үкіметі атынан Сізді алдағы келе жатқан мерекемен –Қазақстанның Тәуелсіздігі күнімен шын жүректен құттықтағым келеді. Біздің елдеріміздің арасындағы ынтымақтастық өте жоғары деңгейде. Мен қазақстандық әріптестерімізбен қарым-қатынастарымызды бұдан әрі нығайту жөнінде пікір алмасуға әзірмін, – деді Ли Кэцян.


///Құрметті отандастар!
 
Еліміздің православ христиандарын Пасха мерекесімен шын жүректен құттықтаймын!
Бұл – діндарлар үшін үміт пен сенімге толы, ерекше қуанышты күн. Пасха мейрамы жұртшылықты ізгілікті істер жасауға ынталандырады, жақындарына жанашырлықпен қарап, мұқтаж жандарға көмек көрсетуге жетелейді.
Біздің мәдениетімізбен тығыз астасып, үйлесім тапқан пасха дәстүрлері барлық этнос және діни наным өкілдерін бауырластыра түседі. Сондай-ақ, отбасылық құндылықтарды, қоғамдағы өзара түсіністік пен келісімді нығайтуға септігін тигізеді.
Пасха мейрамы әр шаңырақты шаттыққа толтырып, бақытқа бөлесін!
Баршаңызға зор денсаулық, толағай табыс тілеймін! 
///Президентке жаһандық геосаяси дағдарыс жағдайында ұлттық экономиканы дамыту жөнінде ұсыныстар енгізілді. Сондай-ақ мұнай-газ секторының ғылыми-инжинирингтік әлеуетін күшейту мәселелері қарастырылды.
Белгілі ғалым және қоғам қайраткері Жақсыбек Құлекеев Қасым-Жомарт Тоқаевқа еліміздің әлеуметтік-экономикалық даму перспективалары туралы өзінің көзқарасын айтты. Сонымен қатар Жаңа Қазақстан құру аясында мемлекеттік қызметшілер мен экономика саласындағы мамандарды даярлау және қайта даярлау проблемалары талқыланды.
///
	 

	Кездесу барысында Қазақстан мен Украина қарым-қатынастарының ахуалы мен болашағы, сауда-экономикалық ынтымақтастықты дамыту жолдары талқыланды.

	Сондай-ақ халықаралық күн тәртібіндегі өзекті мәселелер мен Украинадағы жағдайды ушықтырмауға бағытталған күш-жігер жөнінде пікір алмасылды.

	Қазақстан Президенті екі елдің сауда-экономикалық ынтымақтастығының бұрынғы көрсеткіштерін қалпына келтіру үшін барлық мүмкіндіктер бар екеніне тоқталды.

	– ТМД –да қабылданған еркін сауда аймағы туралы келісімге сәйкес біз экономикалық байланыстарды дамытуға тиіспіз. Біздің елдеріміздің арасында жұмысына өзіңіз қатысатын үкіметаралық комиссия жұмыс істейтін болады. Ынтымақтастық жолдарын табуы үшін біздің бизнесмендеріміздің қатысуымен өтетін форум жоспарлануда, – деді Нұрсұлтан Назарбаев.

	Мемлекет басшысы қазақстандықтардың Украинадағы жағдайға алаңдайтынын, тұрақтықтың қалпына келетініне үміттенетінін айтты.

	– Украин ұлтының 330 мың қазақстандық азаматы біздің елдеріміздің арасындағы дәнекер. Біз Украинаның қалыптасқан ахуалдан шығып, бейбіт дами бастағанын қалаймыз, – деді Қазақстан Президенті.

	А.Яценюк Украина мен Қазақстанның арасында ежелден тығыз экономикалық және саяси қарым-қатынастар болғанына тоқталды.

	– Бізде өзара іс-қимылдың екі негізгі бағыты бар: сауда және энергетика. Біз осы тұста ілгерілей аламыз. Біздің екіжақты экономикалық ынтымақтастығымыз тек жақсара беруі тиістігіне сенімдімін. Егер біз тауар айналымын ұлғайтуға бағытталған дұрыс әрі айқын шешімдер қабылдайтын болсақ, онда ол елдерімізге пайда әкелетін болады, – деді  Украина Премьер-Министрі.

	 


///Қазақстан Республикасының Президенті Қ.К.Тоқаев Ресей Федерациясы Президенті В.В.Путиннің шақыруымен 2019 жылғы 3-4 сәуірде Ресей Федерациясына сапармен барды.
Ашық, достық және сындарлы жағдайда өткен келіссөздер барысында мемлекеттер басшылары екіжақты қарым-қатынастардың негізгі мәселелерін, Еуразиялық экономикалық одақ (ЕАЭО) шеңберіндегі ынтымақтастықты, сондай-ақ өзара мүддені көздейтін өңірлік және халықаралық өзекті проблемаларды мұқият талқылады.
Қазақстан Республикасы Президенті мен Ресей Федерациясының Президенті екі елдің саяси, сауда-экономикалық, қорғаныс және әскери-техникалық, мәдени-гуманитарлық салалардағы өзара ықпалдастықтың орнықты оң қарқынына көңілдері толатынын атап өтіп, 1992 жылғы 25 мамырдағы Қазақстан Республикасы мен Ресей Федерациясы арасындағы Достық, ынтымақтастық және өзара көмек туралы шартта, 1998 жылғы 6 шілдедегі Қазақстан Республикасы мен Ресей Федерациясы арасындағы ХХІ ғасырға бағдарланған мәңгілік достық пен одақтастық туралы декларацияда және 2013 жылғы 11қарашадағы Қазақстан Республикасы мен Ресей Федерациясы арасындағы XXI ғасырдағы тату көршілік пен одақтастық шартында негізі қаланған қағидаттар мен міндеттемелерге деген адалдықтарын растай отырып, мынаны мәлімдейді:
Қазақстан Республикасы мен Ресей Федерациясы өзара сенім, стратегиялық серіктестік және жан-жақты ынтымақтастық негізінде тең құқылы және егемен мемлекеттер ретінде одақтастық қатынастарды және интеграциялық өзара ықпалдастықты дамыта отырып, бұл ретте мемлекеттік егемендік пен тәуелсіздікті өзара құрметтеу, тең құқылық және ішкі істерге араласпау, күш немесе күш қаупін қолданбау, мемлекеттердің аумақтық тұтастығы, шекараның мызғымастығы, дау-жанжалдарды бейбіт жолмен шешу, халықаралық міндеттемелерді адал орындау, адам құқықтары мен негізгі бостандықтарды қорғау қағидаттарын басшылыққа алады.
Қазақстан-Ресей қатынастары елдеріміз халықтарының тарихи және рухани терең байланыстарына негізделген. Бұлар екі мемлекеттің ұлттық мүдделеріне сай келеді, олардың азаматтарының әл-ауқаты мен өмір сапасын арттыру, тұрақты әлеуметтік-экономикалық даму, инновациялық технологияларды кеңінен енгізу базасындағы ұлттық экономикалардың бәсекеге қабілеттілігін күшейту, еңбек ресурстарын ұтымды пайдалану, адам әлеуетін мейлінше толық ашу міндеттерін шешуге септігін тигізеді. Бұл Қазақстан мен Ресейге жаһандану жағдайында өз ұстанымдарын барынша күшейтуге, Еуразия кеңістігінде және бүкіл әлемде қауіпсіздік пен тұрақтылықты нығайтуға мүмкіндік береді.
Мемлекеттер басшылары екі ел арасындағы қарым-қатынастардың серпінді дамуы үшін мазмұнды және ашық саяси диалогтың маңыздылығын мойындай отырып, жоғары, биік және басқа да деңгейлердегі сенімге негізделген және сындарлы байланыстарды одан әрі кеңейтуді қарастырады.
Президенттер екі елдің өңіраралық және трансшекаралық ынтымақтастығының әлеуетін бағалай отырып, Қазақстан Республикасының әкімшілік-аумақтық құрылымдары мен Ресей Федерациясының субъектілері арасындағы көпқырлы экономикалық және гуманитарлық қатынастарды кеңейтуді, мүдделі шаруашылық жүргізуші субъектілердің тікелей байланыстарын дамыту мен нығайту үшін қажетті жағдайлар жасауды жақтады.
Мемлекет басшыларының қатысуымен өтетін Қазақстан мен Ресей арасындағы өңіраралық ынтымақтастық жөніндегі жыл сайынғы форумдар және олардың екі ел іскер топтарымен кездесулері екіжақты өзара ықпалдастықты жандандырудың пәрменді тетігі ретінде танылды. Кезекті XVI форумды 2019 жылдың соңында өткізу туралы уағдаластыққа қол жеткізілді.
Биліктің заң шығарушы және атқарушы органдары арасындағы жүйенің тұрақты іскерлік байланыстары Қазақстан-Ресей өзара ықпалдастығын нығайтуға септігін тигізеді.
Тараптар «Байқоңыр» кешені жөніндегі Қазақстан-Ресей үкіметаралық комиссиясының аясындағы, соның ішінде «Бәйтерек» ғарыштық зымыран кешенін салудың бірлескен жобасын іске асыру үшін ынтымақтастықты жалғастырады.
Тараптар ЕАЭО әлеуетін тиімді пайдалануға қол жеткізуге ұмтылысты сипаттайтын ынтымақтастықтың қарыштап дамуын атап өтті, сондай-ақ 2014 жылғы 29 мамырдағы Еуразиялық экономикалық одақ туралы шарттың негізгі ережелері мен қағидаттарын іске асырудың маңыздылығын растайды.
Елдеріміз, оқыту және ғылыми-техникалық бағдарламалары мен бірлескен жобаларды қоса алғанда, білім беру және ғылыми ұйымдар арасындағы тікелей байланыстарды дамыту ісін ынталандыруға, ғылыми мен педагог кадрлар даярлау саласына қолайлы жағдайлар жасауға, оқытушылар мен студенттер алмасуды қарқынды түрде арттыруға ниетті.
Әрбір тарап өз аумағында тұратын екінші тараптың халықтарының этникалық, тілдік, мәдени және діни ерекшеліктерін сақтау және дамыту үшін тығыз ынтымақтастықты нығайту, тараптардың заңнамасына сәйкес олардың өкілдерінің қоғамдық-саяси, мәдени және әлеуметтік-экономикалық өмірге белсенді қатысуына жағдай жасау ниеттерін мақұлдады.
Қазақстан мен Ресей тараптардың бірі мүше болып табылатын халықаралық ұйымдарға және режімдерге қатысуына немесе қосылуына қолдау көрсете отырып, бейбітшілікті, халықаралық тұрақтылық пен өңірлік қауіпсіздікті нығайту ісінде ықпалдасады, Біріккен Ұлттар Ұйымы, Тәуелсіз Мемлекеттер Достастығы, Ұжымдық қауіпсіздік шарт ұйымы, Азиядағы өзара іс-қимыл және сенім шаралары жөніндегі кеңес, Шанхай ынтымақтастық ұйымы және басқа да ұйымдар мен институттар алаңдарында үйлесімді жұмыс атқарады.
Нұр-Сұлтан мен Мәскеудің терроризм мен экстремизмге, діни төзбеушіліктің, ксенофобияның, ұлтшылдықтың және неонацизмнің зорлық көріністеріне, трансшекаралық ұйымдасқан қылмысқа, қару-жарақ, есірткі және олардың прекурсорларының заңсыз айналымына, сондай-ақ басқа да жаңа сын-тегеуріндер мен қауіп-қатерлерге қарсы күрес мәселелеріндегі ұстанымдары ортақ.
Қазақстан мен Ресей біздің одақтастық қатынастарымыздың, ең маңызды негізі болып табылатын ортақ тарихымызды, ең алдымен, Екінші дүниежүзілік соғыс тарихын бұрмалау, қайта жазу және «қаралау» әрекеттерін құптамайды.
Саяси бағытта президенттер «Астана процесі» аясында халықаралық құқықтың жалпыға бірдей танылған қағидаттары мен нормалары сөзсіз сақталуы үшін Сирия қақтығысын бейбіт реттеу жөніндегі күш-жігерлерді жұмылдыруға шешім қабылдады.
Тараптар Ұжымдық қауіпсіздік шарты ұйымы желісі бойынша ұжымдық қауіпсіздікті қамтамасыз ету және дағдарыс жағдайларына мән берудің пәрменді жүйесін құруға бағытталған бірлескен шаралар қабылдайды.
Қазақстан мен Ресей президенттері екі мемлекет арасындағы одақтастық және стратегиялық серіктестікті одан әрі тереңдету, олардың тұрақты дамуы мен халықаралық аренадағы беделін арттыруға қолдау көрсету мақсатымен қол жеткізген уағдаластықтарды тиімді іске асыруды қамтамасыз ету ниетін растайды.
Мемлекеттер басшылары жемісті келіссөздер мен сапар барысында қол қойылған екіжақты құжаттар Қазақстан Республикасы мен Ресей Федерациясы арасындағы дәстүрлі достық, тең құқылы қатынастардың, сондай-ақ екі ел халықтарының арасындағы бауырластық және тату көршілік байланыстардың қарыштап дамуына тың серпін беретінін атап өтті.
 
Мәскеу, 2019 жылғы 3 сәуір
///Салтанатты рәсімде сөз сөйлеген Нұрсұлтан Назарбаев барша жұртты Астанада халықаралық «ЭКСПО-2017» мамандандырылған көрмесінің ашылуымен құттықтады.
Елбасы 115 мемлекет пен 22 халықаралық ұйым қатысқан ЭКСПО көрмесін Қазақстанның ТМД және Шығыс Еуропа елдері арасынан бірінші болып өткізіп отырғанын атап өтті.      
– Біздің өтінішімізді және ұсынған тақырыбымызды қабыл алғандары үшін барлық елдерге ризашылығымды білдіремін. Осындай ауқымдағы көрме – бір мемлекеттің ғана атқарған ісі емес, бұл – осында өз жетістіктерін көрсетуге келген халықаралық қоғамдастықтың еңбегі. Астанадағы ЭКСПО халықаралық көрмесі – жаһандық кеңістікте елімізді танытудың және «Қазақстан» ұлттық брендін ілгерілетудің жаңа белесі. Біз «Болашақтың энергиясы» тақырыбын ұсына отырып, ғылыми прогрестің бел ортасында болуды қалаймыз, – деді Нұрсұлтан Назарбаев.
Мемлекет басшысы осыдан бір жарым ғасыр бұрын Лондонда өткен алғашқы дүние жүзілік көрмеден кейін адамзат орасан зор технологиялық өзгерістерді бастан өткергеніне тоқталып, бүгінде тиімді және қауіпсіз энергия саласындағы тың жаңалықтар қарсаңында тұрғанымызды атап өтті. Қазақстан Президенті «ЭКСПО-2017» көрмесі осы жаһандық үдеріске өзінің айрықша үлес қосатынына сенім білдірді.       
– Заманымыздың озық ойлы адамдарының қатысуы жоспарланған іс-шаралар адамзат дамуының жаңа бағыттарын айшықтайды. Миллиондаған қазақстандықтар мен дүние жүзінің түкпір-түкпірінен келетін жүз мыңдаған қонақ әлемдік ғылыми және инженерлік ақыл-ойдың керемет жетістіктерімен танысатын болады. ЭКСПО бағдарламасында 6 мың түрлі іс-шара өткізу жоспарланған. Олар әлем елдері арасындағы өзара түсіністікті дамытуға, ғылым, бизнес және қоғам арасындағы табысты іс-қимылға, сондай-ақ Қазақстан мәдениетімен танысуға септігін тигізеді. Біз келуге тілек білдіргендердің барлығын еліміздің басқа да өңірлерін аралап көруге, бірегей табиғатымызбен және тарихи мұрамызбен танысуға шақырамыз, – деді Нұрсұлтан Назарбаев.       
Мемлекет басшысы әлемнің экологиялық тұрғыдан теңдес және орнықты дамуының маңыздылығына тоқталып, «ЭКСПО-2017» тақырыбының біздің еліміз үшін өзекті екеніне ерекше назар аударды.
– Қазақстан орасан зор көмірсутек қорының бар екеніне қарамастан, жаңартылатын энергия көздеріне белсенді түрде көшетін болады. Осындай мақсат біздің «Стратегия-2050» бағдарламамызда және «Жасыл экономикаға» көшу жөніндегі тұжырымдамамызда көрініс тапты. Қазақстан 2050 жылға қарай жаңартылатын көздердің есебінен электр энергетикасының жалпы көлемінің жартысын өндіре алатын болады. Сонымен бірге экономикада энергияның жұмсалуы да азаяды, – деді Қазақстан Президенті.  
Нұрсұлтан Назарбаев «Астана ЭКСПО-2017» көрме кешенінің нысандары мен халықаралық павильондардың қалай пайдаланылатыны жөнінде  айтып берді.
– Көрмені аралаушылар назарына басты нысан – жер шарын бейнелейтін «Нұр Әлем» сферасы ұсынылады. Оның әр деңгейі энергияның белгілі бір түріне арналған. Сфераның өзегінде біздің Ұлттық павильон орналасқан. Онда қазақстандық ғалымдардың ең озық жобалары көрсетілген Қазақстанмен танысу аймағы және «Жасампаз энергия» аймағы бар. ЭКСПО көрмесіне мемлекеттер мен халықаралық ұйымдардың 130-дан астам экспозициялары әкелінді. Екі тақырыптық павильонда энергетиканың эволюциясы, оның ХХІ ғасырдағы проблемалары және осы саладағы технологиялық өрлеу сәті көрсетіледі, – деді Мемлекет басшысы.
Қазақстан Президенті көрменің іскерлік бағдарламасына тоқталды. Оның аясында Астана экономикалық форумы, Шетел инвесторларының кеңесі, Ислам ынтымақтастығы ұйымының саммиті сияқты бірқатар ірі халықаралық іс-шаралар өткізу жоспарланған.       
Мемлекет басшысы көрменің халықаралық өзара ынтымақтастыққа елеулі тың серпін беріп, еліміздің ғылымын дамытуға және экономикамызды жаңғыртуға септігін тигізетініне сенім білдірді.
Нұрсұлтан Назарбаев «ЭКСПО-2017» көрмесі аяқталған соң оның инфрақұрылымы одан әрі пайдаланылатыны туралы айтты.
– Бұл жерде «Астана» халықаралық қаржы орталығы жұмыс істейтін болады. «Жасыл» технологиялар мен инвестицияларды дамыту жөніндегі халықаралық орталық құрылады. ІТ-стартаптардың халықаралық технопаркі ашылады. Осылайша, еліміздің, өңіріміздің және әлемнің игілігі үшін ЭКСПО-дағы «инновацияның тамыр соғысы» жалғасатын болады, – деді Қазақстан Президенті.
Соңында Мемлекет басшысы «ЭКСПО-2017» көрмесін дайындау үдерісіне қатысушылардың барлығына шынайы қолдау көрсеткендері және көрме идеясын жүзеге асыруға атсалысқандары үшін алғыс айтты.
– Біздің мәртебелі қонақтарымызға – Астанадағы «ЭКСПО-2017» көрмесінің ашылу салтанатына қатысуға уақыт тауып келген мемлекеттер мен үкіметтер  басшыларына ерекше ризашылық білдіремін, – деді Нұрсұлтан Назарбаев. 





///Мемлекет басшысы саммит саясаткерлердің, ғалымдар мен сарапшылардың энергетика саласында және энергияны үнемдеу ісінде таза технологияларды дамытуға ықпал ету бағытында жүріп жатқан жаһандық диалогының маңызды бөлігіне айналғанын айтты.
– Сарапшылар оны қазірдің өзінде «таза энергияның дипломатиясы» деп атауда. Бұл әсіресе жаңа Климат жөніндегі Париж келісімі ауқымында жұмыс жүргізіліп жатқан кезде ерекше маңызды, – деді Нұрсұлтан Назарбаев.
Қазақстан Президенті 2015 жылы жаңартылатын энергия көздері мен энергия тиімділігіне жұмсалған инвестицияның мұнай-газ саласына салынған инвестициямен алғаш рет теңескеніне назар аударды.
Мемлекет басшысы бүгінде ешбір ел «қазірше дами бер, экологиямен кейін айналысамыз» деген формуламен өмір сүре алмайтынына тоқталып, планетаның энергетикалық-экологиялық қауіпсіздігін қамтамасыз ететін сценарий қажет екеніне тоқталды.
Нұрсұлтан Назарбаев XXI ғасыр энергетика саласындағы серпінді шешімдер дәуірі болуы қажет екенін айтып, бұл тек энергетика саласының даму векторын ғана емес, планетамыздың алдағы мыңдаған жылдардағы тағдырын анықтайтын кезең болуға тиіс екенін атап өтті.
– Ресурсқа бай кейбір мемлекеттер өкілдері өз энергетикалық саясатының салдары туралы ойлана бермейді. Басқа елдерде бұл саясат өз ресурстарын сақтап қалып, үшінші елдерге экономикалық энергетикалық экспансия жасауға негізделген, – деді Қазақстан Президенті.
Мемлекет басшысы саммит жұмысы ұлттық «таза» энергетикалық саясаттың әзірленуі мен белсенді түрде енгізілуіне себепші боларына сенім білдіріп, энергияның жаңа көздерінен пайда таба білу қажет екенін жеткізді.
– Бұрын тек дамыған елдердің ғана одан пайда табуға мүмкіндігі бар еді. Олар жаңа энергия саласындағы  технологиялар бойынша білім мен техникалық тәжірибе жинақтай алды. Қазір дамушы елдер үшін осы үдеріске қосылуға ең қолайлы уақыт туып отыр, – деді Нұрсұлтан Назарбаев.
Қазақстан Президенті энергетикалық трендтердің көлік саласына да ықпал етіп отырғанына тоқталды.
– Қазіргі таңда электромобильдер кең танылып, қолжетімділікке ие болып келеді. Әлемнің көптеген мегаполистері қоғамдық таза көлікке көшіп жатыр, – деді Мемлекет басшысы.
Осыған байланысты Нұрсұлтан Назарбаев саммитке қатысушыларды еліміздің былтыр электромобиль шығаратын өз өндірісін бастағанын және оны келешекте кеңейте түсуге, сондай-ақ электрлі автобустар шығаруды қолға алуға ниетті екенін жеткізді.
Қазақстан Президенті жаңартылатын энергия ұраны арқылы әлем елдерінің көбінің басын біріктіре алған Халықаралық жаңартылатын энергия көздері жөніндегі агенттіктің қызметіне тоқталды, сондай-ақ энергияның таза көздерін қаржыландыру ісінде «жасыл» қаржы маңызды рөл атқаруға тиіс екенін айтты.
– «Жасыл» облигациялар нарығы соңғы жылдары шарықтап, 70 миллиард долларға дейін жетті. Бұл осыдан үш жыл бұрынғы көрсеткішке қарағанда 6 есе көп. Аталған бағалы қағаздар жаңартылатын энергетика үшін зор синергетикалық нәтиже бере алады, – деді Мемлекет басшысы.
Нұрсұлтан Назарбаев баламалы энергетика мен қоршаған ортаны қорғау ісі ядролық әскери бағдарламалардан бас тартумен байланысты болуға тиіс екенін атап өтті.
– Қазақстан «Әлем. XXI ғасыр» манифесінде заманның ең күрделі проблемаларын шешу жолдарына қатысты өз көзқарасын ұсынды. Еліміз тәуелсіздігін алған күннен бастап ядросыз бейбіт қатар өмір сүру жоспарын ілгерілетіп келеді. Біз атом қаруының қуаттылығы жөнінен әлемдегі төртінші арсеналдан бас тарттық, – деді Қазақстан Президенті.
Сондай-ақ, Мемлекет басшысы Қазақстанның бейбіт атомды қолданудың жақтаушысы екеніне назар аударып, 2015 жылы МАГАТЭ біздің ел аумағында Төмен байытылған ядролық отын банкін құру туралы шешім қабылдағанын еске салды.
– Банк бейбіт атом энергетикасын дамытуды жоспарлап отырған мемлекеттерге арналған. Бүгінде уранға балама ретінде торийді қолдану жайы қызу зерттелуде. Осыған байланысты атом саласының тиімділігі айтарлықтай арта түсуі мүмкін, – деді Нұрсұлтан Назарбаев.
Бұдан бөлек, Қазақстан Президенті биыл еліміздің астанасы «ЭКСПО-2017» халықаралық көрмесін өткізетінін, көрме аяқталған соң оның инфрақұрылымы базасында жаңа «Астана» халықаралық қаржы орталығы орналасатын атап өтті.
– Біз Дубай қаржы орталығымен келіссөз жүргіздік. Олардың тәжірибесін Қазақстанда қолдану жөнінде уағдаластық, – деді Мемлекет басшысы.
Нұрсұлтан Назарбаев өзінің Біріккен Ұлттар Ұйымы Бас Ассамблеясында сөйлеген сөзінде «ЭКСПО-2017» көрмесінің базасында БҰҰ-ның қолдауымен Жасыл технологияларды және инвестициялық жобаларды дамыту жөніндегі халықаралық орталық құруды ұсынғанын айтты. «Астана» халықаралық қаржы орталығы мен Жасыл технологияларды дамыту жөніндегі орталықтың бірлескен қызметі аймақтағы «жасыл» облигациялар мен ислам қаржы саласының дамуына серпін беруге тиіс.
Қазақстан Президенті таза энергетиканы дамыту саласындағы бастамалар ынтымақтастық үшін берік негіз бола алатынын атап өтті.
– Саммит мемлекеттер мен бизнестің осы саладағы өзара әрекеттестігінің жаңа формаларын бастап беруі қажет, – деді Мемлекет басшысы.
Соңында Нұрсұлтан Назарбаев талқыланған мәселелер бойынша пайдалы пікірталас өтіп, ұтымды ұсыныстар айтылуына тілектестік білдірді, сондай-ақ Біріккен Араб Әмірліктерінің құрылуының 45 жылдығымен құттықтады.
***
Қазақстан Президенті мерейтойлық саммит жұмысы аясында болашақтың энергиясы саласындағы «Zyed Future Energy Prize» халықаралық сыйлығын салтанатты түрде табыстау рәсіміне қатысты.
Сыйлық 2008 жылы тағайындалды және Дүниежүзілік «Болашақтың энергиясы» саммитінде, Абу-Дабидің тұрақты даму аптасы аясында әмірліктің тақ мұрагері шейх Мұхаммед бен Заид Әл Наһаянның атынан жыл сайын табыс етіледі. Сыйлықты 5 аталым бойынша Біріккен Араб Әмірліктері басшылығының қатысуымен шет мемлекеттер басшыларының бірі табыстайды. Биыл мұндай құрметке Нұрсұлтан Назарбаев ие болды.






///Кездесу барысында мұнай-газ саласындағы инвестициялық ынтымақтастықты одан әрі дамыту мәселелері талқыланды.
Мемлекет басшысы «Қазмұнайгаз» және «Лукойл» компаниялары арасындағы серіктестік қарым-қатынастардың тиімділігін және оның жақсы дамып келе жатқанын атап өтті.
– Біз «Лукойл» компаниясымен бұрыннан бірге жұмыс істеп келеміз. Компанияларыңыз – Ресейдегі ірі кәсіпорындардың бірі. Сондай-ақ, сіздер Ресейдің Қазақстандағы маңызды инвесторларының бірі саналасыздар. «Лукойл» біздің экономикамызға 9 миллиард АҚШ долларына жуық инвестиция бөлді, – деді Нұрсұлтан Назарбаев.
Қазақстан Президенті Ресей компаниясымен инвестициялық ынтымақтастықты одан әрі нығайтуға ниеттестік білдірді.
Әңгімелесу барысында Мемлекет басшысына Каспий теңізінің Қазақстанға тиесілі бөлігіндегі көмірсутегі шикізатын барлау және өндіру жөніндегі «Жеңіс» жобасын бірлесе іске асыруға қатысты жоспар туралы егжей-тегжейлі баяндалды.
«Лукойл» мұнай компаниясының президенті Қазақстан аумағындағы жағармай материалдарын шығаратын зауыттың құрылыс жұмыстарының нәтижелері жөнінде Нұрсұлтан Назарбаевқа мәлімет берді.
– Кәсіпорынның жоспарланған қуаты жылына 100 мың тонна болады. Заманауи зауыт жағармай материалдарының барлық түрін, атап айтқанда, 700 өнімді түрлі атаулармен шығаратын болады, – деді В.Алекперов.
Кездесу барысында озық технологияларды қолдана отырып, жаңа көмірсутегілердің кен орындарын іздеу үшін бірлескен жұмыстар жүргізу, сондай-ақ Қазақстан Республикасы Энергетика министрлігі әзірлеп жатқан 2021-2025 жылдарға арналған геологиялық барлау бағдарламасын жүзеге асыру ісіне Ресей компанияларының атсалысу мәселесі талқыланды.

///Қырғызстан Президенті Садыр Жапаров Қасым-Жомарт Тоқаевты жалпыхалықтық референдумның сәтті өтуімен құттықтап, дамудың жаңа кезеңіне қадам басқан Қазақстанға жылы лебізін білдірді.
Қасым-Жомарт Тоқаев Садыр Жапаровқа құттықтағаны үшін және Қырғызстан бақылаушыларының референдумға белсенді қатысқанына ризашылығын білдірді. Мемлекет басшысы Жаңа Қазақстанды құру үдерісінде бауырлас Қырғызстанмен арадағы ынтымақтастықты одан әрі нығайтуға ерекше көңіл бөлінетінін айтты.
Тараптар жақында Бішкекте өткен келіссөздердің нәтижесі қазақ-қырғыз қарым-қатынастарының жоғары деңгейін нақтылағанын және екі ел арасындағы стратегиялық серіктестіктің көкжиегін кеңейте түскенін атап өтті. Қазіргі уақытта Қазақстан мен Қырғызстан үкіметтері саяси, сауда-экономикалық және мәдени-гуманитарлық салаларда қол жеткізілген уағдаластықтарды жүзеге асыру жұмыстарын жүргізіп жатыр.

Өзбек тарапының бастамасымен өткен телефон арқылы сөйлесу барысында Өзбекстан Президенті Шавкат Мирзиёев Қасым-Жомарт Тоқаевты Қазақстанда жалпыхалықтық референдумның сәтті өтуімен құттықтады.
Қасым-Жомарт Тоқаев Шавкат Мирзиёевке құттықтағаны үшін ризашылығын білдіріп, конституциялық реформалар еліміздің саяси және экономикалық тыныс-тіршілігін жаңғыртуға бағытталғанын атап өтті.
Қазақстан Президенті Өзбекстаннан келген өкілетті делегацияның референдум барысын бақылауға қатысқанын жеткізді.
Екі мемлекеттің басшылары Қазақстан мен Өзбекстан арасындағы стратегиялық серіктестіктің және одақтастықтың дәйекті түрде дамып келе жатқанына көңілдері толатынын айтты. Бұған белсенді саяси диалогтың жоғары деңгейі мен екі ел үкіметтерінің үйлесімді жұмысы ықпал етеді. Екіжақты тауар айналымының көлемі қарқынды түрде ұлғайып келеді. Атап айтқанда, оның көрсеткіші бірінші тоқсанның қорытындысы бойынша 30 пайызға артып, 1 миллиард доллардан асқан.
/// 
Қазақстан Президенті өз сөзінде баршаны алдағы Тәуелсіздік күнімен құттықтады және марапатталушы азаматтар үшін бұл рәсімнің маңыздылығын айтты.
Тарихи өлшем тұрғысынан қысқа уақытта біз үлкен жолдан өттік, мемлекеттілікті нығайтып, экономиканы дамыттық, қазақстандықтардың жаңа буынын тәрбиеледік. Біз индустриялық-инновациялық бағдарламаны жүзеге асырып жатырмыз. Биыл үшінші ғарышкеріміз ғарышта болып келді. Қазақстан ДСҰ-ның мүшесіне айналды. Әлемдік экономикадағы қиындықтарға қарамастан, біз көп іс тындырдық. Бұл табыста бүкіл қазақстандықтардың жұмсаған күш-жігері бар. Наградалар мен атақтар – отандастарымыздың қажырлы еңбегі мен қызметін халықтың жоғары деңгейде бағалауының белгісі, – деді Мемлекет басшысы.
Нұрсұлтан Назарбаев мемлекеттік наградалармен атап өтілген азаматтардың жетістіктеріне тоқталды.
Атап айтқанда, «Қазақстанның Еңбек Ері» атағы ұзақ жылдар бойы өндіруші салада жұмыс істеген, өз кәсібінің үздік маманы ретінде зор құрметке ие болған Р.Әмреновке берілді.
Дәл осындай жоғары атаққа М. Искандиров та лайық деп танылды, оның бүкіл еңбек жолы фосфор өнеркәсібімен байланысты. Ол бұл салаға 30 жылдан астам өмірін арнаған.
Осы атақ аграрлық салада 40 жылдан аса жұмыс істеген және ұжымына жақсы қамқорлық жасайтын ілгерішіл шаруашылықты басқаратын Б.Князевке берілді.
«Отан» орденімен танымал әнші әрі композитор Е.Хасанғалиев атап өтілді, оның әндері халықтың рухын көтеріп, өскелең ұрпақты отаншылдыққа тәрбиелеп келеді.
«Парасат» орденімен Ш.Катсу марапатталды. Ол бірқатар мемлекеттік бағдарламаларды әзірлеу ісіне сарапшы ретінде елеулі үлес қосты, ал Назарбаев Университеті оның басшылығымен халықаралық деңгейдегі жоғары оқу орнына айналды.
II дәрежелі «Достық» орденіне этносаралық және конфессияаралық келісімді нығайту ісіне зор үлес қосқан этномәдени бірлестікті басқаратын Л.Кан лайық деп танылды.
Биыл бірінші рет «Еңбек Даңқы» ордені тапсырылып отыр. Оның үш дәрежесін иеленген лауреаттарға  «Қазақстанның Еңбек Ері» атағы беріледі. Бұл марапатқа алғаш ие болғандар қатарында Атырау қаласынан «Каспий Құбыр Консорциумы-К» АҚ операторы Е.Жұмағалиев, Қарағанды облысының Теміртау қаласынан «АрселорМиттал Теміртау» АҚ темір кесушісі М.Ибраев және Алматы облысынан «Алматы» асыл тұқымды зауыты» АӨК аға шопаны К.Сейтенбекова бар.
 «Қазақстанның еңбек сіңірген қайраткері» құрметті атағы С.Ақшолақовқа берілді. Оның еңбегі ғылымға, сондай-ақ еліміздегі нейрохирургия технологияларын ілгерілетуге қосылған үлес болып саналады. 
Қоғамдық қауіпсіздікті қамтамасыз ету ісінде Алматы қаласының ішкі істер департаментінің аға инспекторы Е.Абдрахимовтың ерлігі «Айбын» орденімен атап өтілді.
Мемлекет басшысы бүгін мемлекеттік наградалармен мәдениет, ғылым, білім, денсаулық сақтау саласының қайраткерлері, өндіріс пен бизнес саласының өкілдері, құқық қорғау органдарының қызметкерлері, әскери қызметшілер, спортшылар, соғыс және еңбек ардагерлері, мемлекеттік қызметшілер марапатталып жатқанын айтты.
Бүкіл ел бойынша марапатталушыларға менің атымнан ордендер мен медальдар тапсырылуда. Сіздердің әрқайсыңыздың Отанымыздың игілігі жолындағы жұмыста үлестеріңіз бен тәжірибелеріңіз бар. Әрқайсыңызды  Қазақстанның мақтанышы деп айтуға әбден болады. Осының бәріне еңбекпен жеттіңіздер. Біз еңбек адамына құрмет көрсетуге тиіспіз, сондықтан «Еңбек Даңқы» орденін алған адамдардың қызметін айрықша атап өткім келеді. Бұл – экономикалық қуатты еселеп жатқан еңбекшілер үшін үлгі болсын, соның негізінде барлық өзге салалар дамып жатыр», – деді Қазақстан Президенті.
Нұрсұлтан Назарбаев барлық марапатталушыларды алдағы мерекелермен құттықтап, мықты денсаулық пен табыс тіледі.
***
«Қазақстанның Еңбек Ері» атағы «Еуроазиаттық энергетикалық  корпорация» АҚ «Восточный» разрезінің механигі, Павлодар облысының Екібастұз қаласынан – Р.Әміреновке, «Қазфосфат» ЖШС бас директоры, Тараз қаласынан – М.Искандировке,  «Алтынсарино» ЖШС директоры, Қостанай облысының Қамысты ауданынан –, Б.Князевке берілді.
 «Отан» орденімен «Камышинское-2» ЖШС директоры, Шығыс Қазақстан облысының Шемонаиха ауданынан – В.Акулов, жазушы, Астана қаласынан –  Ә.Әшімов (Әкім Тарази),  сазгер, Алматы қаласынан – Е.Хасанғалиев марапатталды.
«Қазақстан Республикасының Тұңғыш Президенті – Елбасы Нұрсұлтан Назарбаев» орденіне Қызылорда облысының әкімі Қ.Көшербаев, Президент Әкімшілігінің Басшысы Н.Нығматулин лайық деп танылды.
ІІ дәрежелі «Барыс» орденімен Парламент Мәжілісінің төрағасы Қ.Жақыповтың, «Л.Гумилев атындағы Еуразия ұлттық университеті» РМК ректоры Е.Сыдықовтың еңбегі атап өтілді.
ІІІ дәрежелі «Барыс» орденімен Петропавл қаласындағы «Орта Азия электр-энергетика корпорациясы» АҚ директорлар кеңесінің төрағасы А.Клебанов, Астана қаласындағы «Қазақстан Республикасы Кәсіподақтар федерациясы» кәсіподақтар республикалық бірлестігінің төрағасы Ә.Құсайынов марапатталды.
«Парасат» орденіне Президенттің көмекшісі – Қауіпсіздік Кеңесінің хатшысы Н.Ермекбаев,  «Назарбаев Университеті» ДББҰ президенті Ш.Катсу, Жамбыл облысының әкімі К.Көкірекбаев, Ауыл шаруашылығы министрі А.Мамытбеков лайық деп танылды.
ІІ дәрежелі «Достық» орденімен Тараз қаласындағы «Корё» Жамбыл облысының корейлер ассоциациясы» ҚБ президенті Л,Канның еңбегі атап өтілді.
«Құрмет» орденімен Оңтүстік Қазақстан облысының Түркістан қаласындағы «Түркістан медицина колледжі» МКҚК директоры Ғ.Бимұрзаев, Ақмола облысының Шортанды ауданындағы «Жакен-1» ЖШС директоры А.Бренер, Жоғарғы Сот судьясы Ұ.Сүлейменова марапатталды.
ІІІ дәрежелі «Еңбек Даңқы» орденіне Атырау қаласындағы «Каспий Құбыр Консорциумы-К» АҚ «Теңіз» станциясының операторы Е.Жұмағалиев, Қарағанды облысының Теміртау қаласындағы «АрселорМиттал Теміртау» АҚ темір кесушісі М.Ибраев, Қостанай облысының Таран ауданындағы «Адлет-Т» ЖШС механизаторы Н.Капранчиков,  Солтүстік Қазақстан облысының Аққайың ауданындағы «Дайындық» ЖШС комбайнері А.Сағындықов, Алматы облысының Талғар ауданындағы «Алматы» асыл тұқымды зауыты» АӨК аға шопаны К.Сейтенбекова лайық деп танылды.
 «Қазақстанның еңбек сіңірген қайраткері» атағы «Ұлттық нейрохирургия орталығы» АҚ басқарма төрағасы С.Ақшолақовқа, Алматы қаласындағы «Ғ.Мүсірепов атындағы қазақ мемлекеттік академиялық балалар мен жасөспірімдер театры» РМҚК әртісі А.Иманбаеваға берілді.
І дәрежелі «Даңқ» орденімен Ұлттық қауіпсіздік комитеті төрағасының бірінші орынбасары В.Жұмақановтың, ІІ дәрежелі «Даңқ» орденімен Б.Ашқаровтың, «Сырбар» сыртқы барлау қызметінің директоры Ғ.Байжановтың қызметі атап өтілді.
ІІ дәрежелі «Айбын» орденімен Ішкі істер министрлігі Алматы қаласы Ішкі істер департаментінің жол-патрульдік полициясының аға инспекторы Е.Абдрахимов, Мемлекеттік күзет қызметінің департамент бастығы Р.Нұркин, Қорғаныс министрлігі 03534 әскери бөлімінің командирі С.Поплавский марапатталды.

///Съезде Тұңғыш Президент – Елбасы, «Nur Otan» партиясының Төрағасы Нұрсұлтан Назарбаев 2019 жылдың 9 маусымына белгіленген Қазақстан Республикасының  Президентін кезектен тыс сайлауға Қасым-Жомарт Тоқаевтың кандидатурасын ұсынып, ол қолдау тапты. 
Қасым-Жомарт Тоқаев зор сенім артқаны үшін Нұрсұлтан Назарбаевқа және партияластарына алғыс айта отырып, еліміздің одан әрі қарқынды дамуы жолында Тұңғыш Президент – Елбасының стратегиялық бағдарын жалғастырып, сабақтастықты қамтамасыз етуді өзінің ең басты міндеті деп санайтынын жеткізді. 
– Тәуелсіздік жылдары ішінде Қазақстан Елбасының көреген басшылығының арқасында кедейлік пен аласапыранды еңсеріп, тұрақтылық пен гүлденуге қарай бұрын-соңды тарихта болмаған теңдессіз қадам жасады. Тұңғыш Президент, Партиямыздың көшбасшысы бейбітшілік пен тыныштықтың, ұлттық бірлік пен қоғамдық келісімнің мызғымас негізін қалады. Елбасының айрықша күш-жігері мен көшбасшылығының арқасында біз жаңа мемлекет құрып, еліміздің бас қаласының негізін қалаушысы әрі бас сәулетшісі Нұрсұлтан Назарбаевтың есімімен аталуға лайықты жаңа елордамызды салдық. Ең бастысы, Тұңғыш Президентіміз тұтас мемлекеттің жаңғыруы жолында табысқа ұмтылған сапалық тұрғыдан жаңа ұлттың негізін қалыптастырды, – деді Қасым-Жомарт Тоқаев.
Қазақстан Президентінің сөйлеген сөзінің толық мәтінін осы жерден оқи аласыздар. 






















///Мемлекет басшысы террорлық акт салдарынан көптеген адамның қаза болғаны туралы хабарды зор күйзеліспен қабылдады.
«Қазақстан бейбітшілік пен қауіпсіздікке қарсы бағытталған бұл жантүршігерлік әрекетті қатаң айыптайды және терроризммен күресте жаһандық ынтымақтастықты кеңейтуді қолдайды», – делінген жеделхатта.
Нұрсұлтан Назарбаев Қазақстан халқының және жеке өзінің атынан қаза болғандардың отбасылары мен жақындарына, барша испан халқына, сондай-ақ Испания Королі VI Фелипеге көңіл айтып, зардап шеккендердің тезірек сауығып кетуіне тілектестік білдірді.
///Қазақстан Президенті Түркі тілдес мемлекеттердің ынтымақтастық кеңесінің алтыншы саммитіне қатысу үшін Шолпан-Ата қаласына келді.
Сапар барысында Нұрсұлтан Назарбаевтың Қырғыз Республикасының Президенті Сооронбай Жээнбековпен кездесуі, сондай-ақ ІІІ Дүниежүзілік көшпенділер ойындарының ашылу рәсіміне қатысуы жоспарланып отыр.


///Мемлекет басшысының төрағалығымен Қазақстан Республикасы Президенті жанындағы Шетелдік инвесторлар кеңесінің отырысы бейнеконференция форматында өтті. Жиын барысында коронавирус пандемиясы кезінде Қазақстандағы экономикалық, инвестициялық белсенділікті қалпына келтіру, сондай-ақ, еліміздің мұнай-газ секторының инвестициялық тартымдылығын арттыру және дамыту мәселелері егжей-тегжейлі қаралды.
Мемлекет басшысы жаһандық пандемия әлемнің барлық елдеріндегі негізгі салаларды тұралатып кеткенін айтып, оның салдарымен күш біріктіріп күресудің маңыздылығын атап өтті.
Президент Қазақстандағы осынау қиын кезеңде шет қалмай, өз кәсіпорындарының қызметкерлеріне, әлеуметтік сала мен ел азаматтарына барынша көмек көрсеткен кеңеске кіретін компанияларға алғысын білдірді.
Мемлекет басшысы макроэкономикалық және қаржылық тұрақтылық болмай, экономика мен халықтың әл-ауқаты артпай елдің инвестициялық тартымдылығын тиісті деңгейде ұстап тұру мүмкін емес деп санайды. Оның айтуынша, пандемия кезінде мемлекет бизнес пен халықты қолдау үшін бұрын-соңды болмаған кешенді шаралар қабылдаған. Бұл дағдарыстың жағымсыз салдарын азайтуға және экономиканың құлдырауының алдын алуға мүмкіндік берді.
Сонымен қатар Президент инвестициялық тартымдылықты арттыруға бағытталған мемлекеттік саясаттың ашықтығын қамтамасыз ететін өзгерістер мен реформалардың қажет екенін айтты. Аталған мақсаттарға қол жеткізу үшін Қасым-Жомарт Тоқаев бірқатар ұсыныс пен бастама көтерді.
Мемлекет басшысы бірінші кезекте жаңа инвестициялық тетіктер енгізуді міндеттеді. Осы мақсатта Президенттің тапсырмасына сәйкес қолданылатын кезеңінде мемлекет тарапынан заңнамалық шарттардың тұрақтылығына кепілдік беретін Стратегиялық инвестициялық келісімнің механизмі әзірленді.
Қасым-Жомарт Тоқаев еліміздегі бизнес ахуалды жақсарту қажеттігіне арнайы тоқталды. Бұл орайда Үкімет сапалы әрі жаңа реттеуші жүйе әзірлейді. Барлық бақылау-қадағалау, рұқсат беру және өзге де реттеуші тетіктерге ауқымды тексеру жүргізіледі. Сондай-ақ Мемлекет басшысы биыл өзінің тікелей тапсырмасымен инвесторларды сыбайлас жемқорлықтан қорғау жұмыстары күшейтілгенін атап өтті. Бүгінде Сыбайлас жемқорлыққа қарсы іс-қимыл агенттігі жалпы сомасы 12 трлн теңгеден асатын 500-ден астам инвестициялық бизнес-жобаны тексеріп жатыр.
Президент экология мәселесіне де назар аударып, жиынға қатысып отырған шетелдік азаматтарға жаңа Экологиялық кодекстің әзірленіп жатқаны туралы айтты. Аталған Кодекс Экономикалық ынтымақтастық және даму ұйымына мүше елдердің озық тәсілдері негізінде дайындалған.
– Бұл технологияны енгізген кәсіпорындар эмиссия төлемінен босатылады. Мемлекет экологиялық шығындарды кәсіпорындармен бөлісетін мұндай тәжірибені кез келген ел қолдана бермейтінін атап өткім келеді. Шын мәнінде, бұл мемлекеттік-жекеменшік әріптестіктің ауқымды жобасы. Біз мұндай қадамға саналы түрде барып отырмыз. Осы орайда бизнес өкілдері келісімдегі өз міндеттемелерін толыққанды орындайды деп ойлаймыз, – деді Қасым-Жомарт Тоқаев.
Мемлекет басшысы пандемияның теріс салдары жағдайында цифрлық экономиканы жедел дамытуға қуатты серпін берген IT саласының мүмкіндіктерін атап өтті. Оның айтуынша, отандық IT-саласын дамыту үшін Қазақстан алдағы 5 жылда кемінде 500 млрд теңге тартуды жоспарлап отыр. Аталған сала әлемдік технологиялық компаниялардың елеулі қолдауына зәру.  
– Бүгінде әлемдік майнингтің шамамен 6 пайызы Қазақстанда шоғырланған. Бұдан бөлек, IT, инжинирингтік және басқа да жоғары технологиялық қызметтер нарығын дамыту экспорт үшін елеулі мүмкіндіктер ашады. Біз бұлтты есептеулер мен платформалар саласында ірі әлемдік ойыншылардың инвестицияларын тартуды жоспарлап отырмыз. Бүгінде Нұр-Сұлтан, Алматы, Шымкент және Атырау қалаларында деректерді өңдейтін төрт мегаорталықтың құрылысына дайындық жұмыстары жүріп жатыр. Бұл өте қуатты, ауқымды есептеуіш ірі халықаралық ақпараттық магистральда орналасатын болады, – деді Мемлекет басшысы.
Қасым-Жомарт Тоқаев отандық фармацевтика саласын дамытудың маңызды екенін айтты. Президент 2025 жылға қарай Қазақстан дәрі-дәрмек өндірісінің үлесін 50 пайызға дейін арттыруды көздеп отырғанын мәлімдеді. Сондай-ақ медициналық жабдықтар мен қосалқы материалдар өндірісін ұлғайту қажет. Бұл салалар инвестиция үшін ашық, мемлекет мұндай жобаларды толық қолдайтын болады.
Жиында мұнай-газ саласындағы инвестициялық ахуалды жақсарту және дамыту мәселелері арнайы талқыланды.
Мемлекет басшысы бұл сала Қазақстанға шетелден инвестициялар тартудың негізгі көзіне айналғанын атап өтті. Оның пікірінше, бұл бағыттың дамуы мұнай өңдеу, мұнай химиясы, сервистік қызмет көрсету, құбыр тарту және теңіз транспорты сияқты экономиканың жаңа секторларының өсуіне ықпал етті.
Қасым-Жомарт Тоқаев мұнайға сұраныстың азаюы және саланың инвестициялық тартымдылығының төмендеуі кезінде жаңа күрделі жағдайларға бейімделу оңайға соқпайтынын жеткізді. Бұл ретте осы бейімделудің едәуір бөлігі мемлекеттік саясатпен байланысты болады деп санайды.
Осы тұрғыда Мемлекет басшысы бірқатар маңызды міндеттерді шешуде күш-жігерді жұмылдыруға шақырды.
Қасым-Жомарт Тоқаев болашақта Теңіз, Қарашығанақ және Қашаған кен орындарын кеңейту сияқты ірі мұнай-газ жобаларын уақытылы аяқтаудың маңыздылығын атап өтті. Президент Қашаған кен орнын толық көлемде игеруге көшу керек екенін айтып, онда газ өңдеу зауытын салуды жедел іске асыруды тапсырды.
Президент мұнай-газ жобаларында қазақстандық мазмұнды арттыру қажеттігіне тоқталды. Оның айтуынша, бұл мәселеде саннан сапаға көшетін уақыт келді.
Мемлекет басшысы геологиялық барлау саласының инвестициялық тартымдылығын арттыруға назар аударды. Ол Үкіметке мұнай-газ компанияларымен бірлесіп, бүгінгі жағдайды ескеріп және аталған саланың болашағын болжай отырып нормативтік-құқықтық базаны жетілдіру жөнінде тапсырма берді.
Қасым-Жомарт Тоқаев фискалды саясат мәселелері және қажеттілігіне қарай, экономикалық мүддеге сай салық заңнамасын жетілдіруге дайын екенін мәлімдеді.
– Мен шет елдік инвесторлардың өтінішін қолдадым. Келесі жылдан бастап бизнесті салықтық заң бұзушылықтар үшін қылмыстық жауапкершілікке тартудың қолданыстағы шегі қайта қаралатын болады. Яғни, салық шынайы түрде қылмыстық жазадан босатылады, – деді Қазақстан Президенті.
Мұнай-газхимияның болашағы туралы айтқан Президент, аталған саласының табысты ілгерілеуі еліміздің жалпы бағытын өзгертуі мүмкін екенін жеткізді.
– Бірлескен газхимия кешенінің құрылысы 10 жылдан асса да аяқталмай отыр. Энергетика министрлігі өңдеу жобаларына инвестиция салатын компанияларға мұнай мен газды өндіріп, экспорттауға ерекше жағдай жасау мәселесін де ойланғаны жөн, – деді Қасым-Жомарт Тоқаев.
Мемлекет басшысы қоршаған ортаны қорғау мен көмір қышқылын аз пайдаланатын экономиканы дамытудың маңызды екенін атап өтті. 2021 жылы халықаралық стандарттарға сай жаңа Экологиялық кодекс күшіне енеді. Мемлекет басшысы қызығушылық танытқан қатысушыларды аталған ауқымды саяси құжатқа өз үлестерін қосуға шақырды.
Президент жиын соңында бүгінгі айтылған барлық ұсыныстар мен өтініштер Үкімет тарапынан мұқият зерттеліп, оны өз бақылауына алатынын айтты.
– Үкімет бүгінгі жиында айтылған барлық проблемаларды шешумен айналысатын болады. Шешім қабылдау барысында бізге серпіліс қажет деп ойлаймын. Ел Президенті ретінде шешім қабылдау процесін және біздің ірі серіктестерімізбен, достарымызбен арадағы іс-қимылдың даму барысын жіті қадағалайтын боламын, –  деді Мемлекет басшысы.
Жиынның бірінші сессиясында Еуропадағы қайта құру және даму банкінің президенті Одиль Рено-Бассо, «Қазақстанның шет елдік инвесторлар кеңесі» ассоциациясының басқарма басшысы, «Эрнест энд Янг» компаниясының Қазақстан мен Орталық Азия бойынша басқарушы серіктесі Ерлан Досымбеков, Азия даму банкінің вице-президенті Ашока Лаваса, «ЕҮ» компаниясының клиенттерге қызмет жөніндегі ғаламдық басқарушы серіктесі Энди Болдуин, «Анадолу Груп» компаниясының басқарма төрағасы Тунджай Озильхан, «Бейкер Макензи Интернэшнл» компаниясы төрағасының орынбасары Констанц Ульмер-Айлфорт, «Ситигруп» компаниясының Еуропа, Таяу Шығыс және Африка елдері бойынша бас атқарушы директоры Дэвид Ливингстон, Еуропалық даму банкінің басқарма төрағасы Николай Подгузов, «ERG Sarl» компаниясының директорлар кеңесінің төрағасы Александр Машкевич, GE компаниясының вице-президенті Рон Поллет, «Джей Пи Морган Чейс Интернейшл» компаниясы директорлар кеңесінің төрағасы Джейкоб Френкель, «Марубени Корпорейшн» компаниясы төрағасының орынбасары, Директорлар кеңесінің мүшесі Ичиро Такахара, «Филип Моррис Интернэшнл» компаниясының Шығыс Еуропа аймағы бойынша президенті Мариотти Марко, «Полиметалл УК» АҚ президенті Игорь Финогенов, PwC компаниясының Орталық және Шығыс Еуропа аймағы бойынша бас атқарушы директоры Ник Кош, «Ресей Сбербанкінің» басқарма төрағасы Герман Греф, Дүниежүзілік банктің Еуропа және Орталық Азия аймағы бойынша вице-президенті Анна Бьерде сөз сөйледі.
Еліміздің мұнай-газ саласының инвестициялық тартымдылығын арттыру және дамыту мәселелері бойынша өткен сессия барысында «Шелл Қазақстан» концернінің төрағасы Оливье Лазар, «Ройял Датч Шелл плс» концернінің бас атқарушы директоры Бен ван Бёрден, «Эни СпА» компаниясының апстрим (upstream) бойынша директоры Гидо Бруско, «Лукойл» компаниясының президенті Вагит Алекперов, «Шеврон» корпорациясының өндіру жөніндегі атқарушы вице-президенті Джеймс Джонсон, «ЭксонМобил Глобал Проджектс Компани» компаниясының президенті Нил Даффин, «Тоталь Разведка и Добыча» компаниясының президенті Арно Брейяк, «CNPC» компаниясының вице-президенті Хуан Юнчжан және ҚР Энергетика министрі Нұрлан Ноғаев баяндама жасады.
















///Кездесу барысында тараптар инвестициялық ынтымақтастықтың қазіргі ахуалы мен перспективаларын талқылады.  
– Біз 7 жыл бұрын табысты ынтымақтастығымызды бастадық. Бүгінде сіздердің кәсіпорындарыңыз теміржол саласында ғана емес, сондай-ақ машина жасау саласында да жұмыс істеп келеді. Компанияңыз шығаратын өнім өңір елдерінде сұранысқа ие, – деді Қазақстанның Тұңғыш Президенті.
Әңгімелесу кезінде Нұрсұлтан Назарбаев еліміздің көлік-транзит әлеуетінің артуына орай инфрақұрылымды дамытудың маңызды екенін атап өтті.
– Қазір инфрақұрылымдық даму өңірдегі маңызды бағыттардың бірі саналады. Бұл Қытайдың «Бір белдеу, бір жол» бастамасына да байланысты. Біз теміржол желілерін салдық, –  деді Елбасы.
Анри Пупар-Лафарж Нұрсұлтан Назарбаевтың инвестициялық ынтымақтастықты нығайту ісіндегі рөлін атап өтіп, кездесуге мүмкіндік бергені үшін Қазақстанның Тұңғыш Президентіне ризашылық білдірді.
– Электровоз құрастыру зауытында көп техника шығарылды. Бұл өнім шетел нарығына да жеткізілуде. Әзербайжанға экспорттауды бастадық. Біз қазақстандық мамандардың арқасында сапалы өнім шығаруға мүмкіндік алдық. Қазір өндірісімізді кеңейтуді жоспарлап отырмыз. Зауыт қызметкерлерін 500-ден 700 қызметкерге дейін, сондай-ақ кәсіпорынның өнімділігін жылына 100 электровозға дейін көбейту жоспарда бар, – деді «ALSTOM» компаниясы басқармасының төрағасы.
 
Қазақстан Республикасының Тұңғыш Президенті – Елбасының Баспасөз қызметі

/// 
Авторлар өз хатында Мемлекет басшысының Алматы облысына былтырғы сапары барысында берген тапсырмасы өңірдегі қант қызылшасы өндірісін қайта өрістетуге септігін тигізгенін атап өткен. Мәселен, осы ауыл шаруашылығы дақылын өсіруге биыл 1 миллиард теңге бөлініп, өндірушілерге тиісті қолдау көрсетілді.
Шаруашылық басшылары облыста қызылша егістігінің ауқымы ұлғайып, биыл 4 мың гектардан асқанын мәлімдеді.
«Бүгінде қызылша егістігінде 5 мыңға тарта адам жұмыспен қамтылған. Өңірдің кейбір шаруашылықтары гектарынан 750 центнерге дейін өнім алып, рекордтық көрсеткішке қол жеткізді, бұл ретте бір қызылша түбірінің салмағы 6,5-7 келіге дейін тартты. Мұндай нәтиже соңғы 10 жылда болмаған. Көксу қант зауытын күрделі жөндеуден өткізіп, қайта іске қосу шарасы да бізге қосымша серпін берді. Ауыл шаруашылығын дамыту мәселелеріне назар аударып отырғаныңыз үшін Сізге алғыс айтамыз», – деп жазады қызылша өндірушілер.
Авторлар Қазақстан Президентінің тікелей қолдауының арқасында елдің аграрлық саласы дами бастағанына, ал фермерлерге мемлекет тарапынан субсидия, тұқым, тыңайтқыш және жанар-жағар май түрінде елеулі жәрдем жасалып отырғанына да назар аударған.
«Сіз ұсынған «Нұрлы жол» бағдарламасы, сондай-ақ Бес институционалдық реформа шағын және орта кәсіпкерліктің дамуына айрықша серпін беріп отыр. Облыстағы шаруашылықтар бұл жұмыстарға белсене қатысатынына сендіреміз», – делінген хатта. 
///Қазақстан мен Польша іскер топтарының 400-ден астам өкілінің қатысуымен өткен форум барысында инвестиция және сауда-экономика саласындағы екіжақты ынтымақтастық аясын  кеңейту жолдары қарастырылды.
Елбасы қатысушыларға арнаған сөзінде Қазақстанның Польшаны Еуропалық Одақтағы сенімді саяси және экономикалық серіктесі ретінде қарастыратынын атап өтті.
– Қазақстан мен Польша арасындағы тауар айналымы 2015 жыл қорытындысы бойынша 1,1 млрд болды, бұл қазіргі әлеуетімізді толық көрсете алмайды. Қазақстанның Польшаға экспортында энергия ресурстары, шикізат және химия, көмір өнеркәсібі, қара металлургия, астық пен мақта, басқа да ауыл шаруашылығы өнімдері басым. Польшадан Қазақстанға жеткізілетін негізгі импорт түрлері – электрлік-тұрмыстық құрылғылар мен жабдықтар, химия өнеркәсібі мен ауыл шаруашылығы өнімдері, азық-түлік тауарлары, жиһаз. Қазір Қазақстанда Польша азаматтарының қатысумен 100-ден астам кәсіпорын жұмыс жүргізуде. Бірқатар поляк кәсіпорындары фармацевтика және құрылыс сияқты салалардағы жобаларды жүзеге асыруда. Тағы да ондаған поляк компаниялары бізбен ынтымақтастық орнатуға мүдделі екенін білемін. Бүгінде Қазақстанда поляк компанияларының қатысуымен құны 100 млн доллар болатын 3 жоба жүзеге асырылып жатыр, – деді Қазақстан Президенті.
Нұрсұлтан Назарбаев сондай-ақ Қазақстанды поляктардың шағын және орта кәсіпкерлікті дамыту тәжірибесі қызықтыратынын айтты.
– Біз мемлекеттік саясаттың басым бағыты болып санатын шағын және орта бизнеске жан-жақты қолдау көрсетудеміз. Кәсіпкерлерге көмектесу үшін бизнеске қолайлы жағдайлар туғызуға бағытталған ұлттық бағдарламалар жүзеге асырылуда. Кәсіпкерлерге атаулы көмек көрсететін «Даму» атты кәсіпкерлікті дамытудың арнаулы қоры жұмыс істейді. Бізді сіздердің агроөнеркәсіп кешенін дамыту, ауыл шаруашылығы өнімдерін өңдеу, көлік және логистика, энергетика, фармацевтика салаларындағы тәжірибелеріңіз қызықтырады. Мен екі елдің бизнес өкілдерін қызықтыруы мүмкін бірнеше саланы ғана атап өттім. Бұл ретте Польша үкіметі қабылдаған Перспективалы нарықтарды игерудің 2013-2016 жылдарға арналған бағдарламасының әлеуетін белсендірек пайдалану қажет. Онда Қазақстан Бразилия, Канада, Түркия және Алжирмен бірге перспективалы бес экономикалық нарықтың бірі ретінде көрсетілген. Бұдан бөлек, Польшада біздің елмен бірқатар саладағы ынтымақтастық туралы арнаулы бағдарламалар жүзеге асырылуда, – деді Мемлекет басшысы.
Қазақстан Президенті биыл жыл соңында Брюссельде өтетін ЕАЭО мен Еуропалық Одақ арасындағы конференцияны еске сала отырып, интеграциялық бірлестіктер арасындағы ынтымақтастықты жолға қою қажеттігіне назар аударды.
Нұрсұлтан Назарбаев инвестициялық тартымдылықтың жаңа деңгейіне көтерілу үшін Қазақстанда қандай жұмыстар жасалып жатқанына, оның ішінде Бес институционалдық реформаны іске асыру жөніндегі ұлт жоспары – 100 нақты қадам және индустриялық-инновациялық даму бағдарламасы аясындағы әкімшілік кедергілерді азайту жөніндегі шараларға тоқталды.
Елбасы екі елдің көлік-транзит әлеуетін тиімді пайдаланудың маңыздылығын атап өтті. Осыған байланысты, Нұрсұлтан Назарбаев Қазақстан, Польша және Ресей арасында көлік саласындағы үшжақты келісімді пысықтау және Кавказ транзиттік дәлізін пайдалану жөнінде бастама көтерді.
Соңында Мемлекет басшысы бизнес-форум екі ел бизнесінің өзара тиімді серіктестігі үшін жаңа перспективаларға жол ашады деп үміттенетін жеткізді және поляк іскер топтары өкілдерін еліміздегі мемлекеттік бағдарламалардың жүзеге асырылуына белсене атсалысуға шақырды.




///Мемлекет басшысы Қарағанды облысына жасаған жұмыс сапары аясында «Сарыарқа» арнайы экономикалық аймағының даму перспективасымен танысты.
Облыс әкімі Жеңіс Қасымбек Президентке арнайы экономикалық аймақтағы инвестициялық жобалардың жүзеге асырылу барысы, тұрақты жұмыс орындарын ашу, жеке және шетелдік инвестицияларды тарту, сондай-ақ,  Қазақстан мен Германияның бірлескен кәсіпорнының жұмысы туралы баяндады.
Техникалық газ өндірумен айналысатын «ЛиндеГаз Қазақстан» ЖШС-нің, күн электростанциясы бағытында қызмет ететін «ҚазСолар-50» ЖШС-нің, жылу өткізбейтін құбырлар өндіретін «Изоплюс» ЖШС-нің және шарлы крандар шығаратын «Бёмер Арматура» ЖШС-нің жетекшілері Мемлекет басшысына өз зауыттарының жұмысы және өнім өндіру көлемін ұлғайту жөніндегі жоспарлары жайында ақпарат берді. Сонымен қатар бүкіл әлемде қалыптасқан экономикалық ахуалды ескере отырып, пандемия кезіндегі жұмыс жағдайы, бизнестің әлеуметтік жауапкершілігі мен қайырымдылық істері туралы егжей-тегжейлі баяндады.
Қасым-Жомарт Тоқаев «Қазсолар-50» компаниясының өкілімен әңгіме барысында жаңартылатын энергия көздеріне қатысты жобаларды жүзеге асырудың маңыздылығына назар аударды.
– Балама электр энергиясы бағытын қолдаймын. Жолдауда біртіндеп көміртек пайдалануды азайту саясатын жүргізу керек екенін айттым. Бұл бағыттың болашағы зор. Бүкіл әлем аталған бағытта дамып жатыр. Мен Германияға барғанымда осы тақырыпта неміс компанияларының жетекшілерімен сөйлестім. Жалпы олармен ынтымақтастыққа назар аудару керек деп санаймын. Күн электр энергиясы болашақта бірқатар проблеманы шеше алатын қуатты көзге айналады. Ол сонысымен тартымды, – деді Президент.
Содан кейін Президент канадалық заманауи технология бойынша өнім шығаратын «Steel Manufacturing» ЖШС-нің өндіріс аумағын аралап көрді. Зауыт жылына латуньнан жасалған 30 миллион бұйым шығарады.








///Иордания Королі ІІ Абдалла Нұрсұлтан Назарбаевтың Қазақстан Президенті өкілеттігін тоқтату туралы шешіміне қолдау білдіріп, бұл хабарды бүкіл әлем зор түсіністікпен қабылдағанын атап өтті.
ІІ Абдалла Нұрсұлтан Назарбаевпен жеке достығын жоғары бағалайтынын айтып, Елбасының Қазақстан мен Иордания арасындағы ынтымақтастықты қалыптастыру және дамыту ісіндегі тарихи рөліне тоқталды.
Иордания Королі Қазақстан Республикасының Тұңғыш Президенті – Елбасыға мықты денсаулық және алдағы қызметіне табыс тіледі.
Нұрсұлтан Назарбаев пен ІІ Абдалла алдағы уақытта тұрақты байланыстарын жалғастыра беруге уағдаласты.
///Мемлекет басшысы Ұжымдық қауіпсіздік шарты ұйымының кезектен тыс саммитінің қорытындысына көңілі толатынын айтып, ҰҚШҰ бойынша одақтастарына террористік акті кезінде қолдағаны және Қазақстанға көрсеткен көмегі үшін алғыс білдірді.

Қазақстан Президенті ҰҚШҰ Бас хатшысының жеке өзінің және Хатшылықтың барлық қызметкері мен ҰҚШҰ-ның Біріккен штабының еліміздегі бітімгерлік миссиясын ұйымдастыру жөніндегі күш-жігеріне қосқан үлесін атап өтті.

– Аталған жағдай Ұйымның әскери-саяси құрылым ретіндегі маңызды екенін тағы бір мәрте дәлелдеді. Қазір Ұжымдық қауіпсіздік шарты ұйымы туралы халықаралық қоғамдастықта әңгіме болып жатыр деп ойлаймын. Ұйымның тиімділігі қазіргі жағдайда мейлінше айқын көрінді. Сондықтан келешекте ҰҚШҰ өзін пайдалы құрылым ретінде танытады деп пайымдаймын. Хатшылық өзге халықаралық ұйымдардың басшылығымен арадағы ықпалдастықты жолға қоюы керек деп ойлаймын. Бұл өте пайдалы болады.  ҰҚШҰ Бас хатшысының Бітімгерлік операциялар жөніндегі арнаулы өкілінің институтын құру да өте дұрыс болады деп санаймын, – деді Қасым-Жомарт Тоқаев.
ҰҚШҰ Бас хатшысы Қазақстанда ҰҚШҰ бітімгерлік миссиясының орындалу барысы, оның ішінде Қазақстан Президенті белгілеген мерзім ішінде Ұйымға мүше мемлекеттер контингенттерін елімізден шығаруға дайын екені туралы ақпарат берді.

Станислав Зась та Қазақстан Президенті ұсынған ҰҚШҰ Бас хатшысының  бітімгерлік мәселелері жөніндегі арнаулы өкілінің институтын құру жөніндегі бастаманы жүзеге асырудың уақтылы әрі маңызды екенін құптады.

/// 
Мемлекет басшысының атына ғылыми-зерттеу мекемелерінің жұмысшыларынан, қоғамдық бірлестіктердің мүшелерінен, мәдениет өкілдерінен, сондай-ақ елдің түрлі өңірлеріндегі азаматтардан бастамаға және Қазақстанның тұрақтылық пен орнықты даму бағдарын сақтауға қолдау білдірген хат-хабарлар көптеп келіп жатыр.
А.Әшімов, Н.Ықтымбаев, С.Елубай, С.Нарымбетов және Р.Әбдірәшов сынды кинематография өнерінің бірқатар танымал қайраткерлері Нұрсұлтан Назарбаевтың Отанымыздың игілігі жолындағы қажырлы еңбегіне рақмет айтып, Президент сайлауын өткізуді зор ықыласпен және шынайы қолдайтындықтарын атап өткен.
«Бүгінде Қазақстанның кинематографиясы бұрын-соңды болмаған өрлеуге бет алғанын, қазақ киносының абыройы көз алдымызда асқақтап келе жатқанын бәрі көріп отыр. Бұл біздің еліміздің тұрақтылығының айқын көрсеткіші,  өйткені «зеңбіректер гүрсілдеп жатқанда, муза тұншығады». Суретші «тұрмыс тауқыметінің қою түтінінде» шығарма тудырып, ойлағанын жүзеге асыра алмайды. Сіз бізге шығармашылық туындылар жасауға мүмкіндік беріп отырсыз. Болашағымызды Сізбен бірге болу арқылы ғана көреміз», – делінген хатта.
Экономика институтының, «Ғылым ордасы» РМК, Білім және ғылым министрлігі Ғылым комитетінің Философия, саясаттану және дінтану институтының басшылары  инновациялық индустрияландыруды, инфрақұрылымдық дамуды елдің басты басымдылықтарының бірі ретінде жариялау ғалымдар үшін маңызды оқиға болғанына назар аударған.
«Отандық ғылымды жүйелі қолдауға бағытталған Сіздің саясатыңыз елеулі нәтиже берді. Ғылыми қызметкерлердің саны өсіп келеді. Біз Сіз ұсынған бағдарламалар мен стратегияны толығымен қолдаймыз және ғылыми-техникалық прогресс туын әрі қарай да абыроймен алып жүретінімізге сендіреміз. Кез келген міндеттер пен биік мақсаттарға біз Ұлт Көшбасшысымен бірге жете аламыз», – делінген хатта.
«Генералдар кеңесі» республикалық қоғамдық бірлестігі өзіне офицерлерден, сарбаздардан, әскери бөлімдерден және күш құрылымдарынан келіп жатқан хаттарда тұрақты дамуды, Отанымыздың биік беделін тікелей Жоғарғы Бас Қолбасшының есімімен байланыстыратындары атап өтілгенін хабарлайды.
«Біз сайлау өткен жағдайда азаматтардың Мемлекет басшысына сенімін, қолдауын және құрметін растайтын құжатқа еш күмәнсіз қол қоямыз», – деп жазады авторлар.
Студенттік спорт федерациясы біріктірген қазақстандық жоғары оқу орындарының барлық  спортшы студенттері Президент сайлауын өткізу елімізде спортты дамыту жөніндегі амбициялы жобаларды табысты жүзеге асырудың кепілі болып саналатын Қазақстан қоғамындағы тұрақтылықты сақтауға септігін тигізетінін атап өткен.
«Өз еліміздің патриоты және Сіздің саяси бағдарыңыздың жақтаушысы бола отырып, Сізге 2017 жылы Дүниежүзілік қысқы универсиаданы өткізу туралы идеяны жүзеге асырғаныңыз үшін алғыс айтамыз. Соның арқасында біз туған жерімізде өнер көрсету мүмкіндігіне ие болдық. Испанияның Гранада қаласында өткен Дүниежүзілік универсиадада жоғарғы үшінші орынды иеленген біздер өз Отанымызда бұл нәтижені жақсартуға тырысамыз. 2017 жылғы Дүниежүзілік қысқы универсиаданы табысты өткізу және 2022 жылы Қысқы Олимпиада ойындарын Алматыда өткізу құқығын иелену мүмкіндігін біз Сіздің атыңызбен ғана байланыстырамыз», - деп жазады студенттер.
 «Қазақстан мүгедектері ұйымдарының одағы» бірлестігі, «Жоғары білімі бар мүгедектердің «Намыс» қоғамдық бірлестігі» және «Мен өмірді сүйемін» қоғамдық қоры басшылары бүгінде республикада мүмкіндігі шектеулі адамдардың толыққанды өмір сүрулері үшін барлық жағдай жасалып жатқанын айтады.
«Елімізді дамыған 30 мемлекеттің қатарына қосу жөнінде биік мақсаттар мен міндеттер белгілей отырып, біз іргелі мүмкіндіктерге иеміз. Елімізде өмір сүру деңгейі ұдайы өсіп келеді. Мүмкіндігі шектеулі адамдардың кәсіпкерлердің қатарын толтыруы біз үшін дәстүрлі жайтқа айналған. Бұлар Сіздің қолдауыңыздың арқасында еліміз бен қоғамды дамытуға өз үлестерін қосуға мүмкіндік алған белсенді әрі мақсаткер азаматтар. Біз Сізге сенеміз, еліміздің болашағын Сізбен ғана байланыстырамыз», – делінген хатта.
Қызылорда облысының Азаматтық альянсы ел болашағы үшін маңызды сайлаудың қажеттігін атап өткен.
«Біз республикада қабылданып жатқан әлеуметтік-экономикалық шешімдерге әрдайым айрықша мән беріп келдік және сайлау өткен жағдайда оған барынша белсене қатысуға дайын екенімізді білдіреміз», – деп жазады авторлар.
Алматы облысының бірқатар этномәдени бірлестіктерінің басшылары республикамыз өркендеп, қоршаған ортаның жақсаруы үшін қажетті нәрсенің бәрі – адами және материалдық ресурстар, күш-қуат бар екенін атап өткен.
«Сіздің сындарлы саясатыңыздың арқасында біздің бәрімізді бүгін тәуелсіз Қазақстан үшін мақтаныш сезімі біріктіреді. Ұлт Көшбасшысымен бірге болу арқылы біздің еліміз бұдан да күшті бола түседі», – деп жазады авторлар.
Оңтүстік Қазақстан облысынан да хаттар көптеп келді. Мәселен, көпбалалы аналардың бір тобы елімізде мемлекет тарапынан ұдайы жасалып отырған қолдаудың арқасында балалардың саны жылдан жылға өсіп келе жатқанын айтқан. 
«Қазақстанның, татулық пен бірлік идеясын нығайта беретін балаларымыз бен немерелеріміздің болашағы үшін Сіз елімізді бұдан да жоғары биіктерге жеткізетініңізге сенімдіміз», – делінген хатта.
Осы өңірдегі жастардың өкілдері Мемлекет басшысының елді табысты дамытудағы рөлінің жоғары екеніне тоқталған.
«Сіз еңбек жолыңызды Қазақстан Магниткасында қарапайым жұмысшы болудан бастағаныңызды әрқайсымыз да білеміз. Сіздің өмір жолыңыз еңбекқорлықтың, мақсаткерліктің, қоғамға қызмет етуге деген талпыныстың, өз халқының игілігі үшін қажырлы еңбектің мысалы болып саналады. Сіздің жастарға қатысты қамқорлығыңыз бен қолдауыңыз еліміздің болашағымен тікелей байланысты», – деп жазады авторлар.
Мүмкіндігі шектеулі адамдардың бастамашыл тобының хатында Мемлекет басшысының жан-жақты қолдауы халықтың осы тобының өкілдеріне өмірдің барлық салаларына белсене қатысуға мүмкіндік беретіні айтылған.
«Біздің елімізде мүмкіндігі шектеулі адамдардың мансабын жалғастырып, кәсібінде табысқа жете алуы үшін бәрі жасалуда. Қоғамға пайдалы бола алатындығымыз үшін шексіз қуаныштымыз. Біз үшін Сіз халыққа, туған елге қылаусыз қызмет етудің жарқын мысалы боласыз. Барлық қазақстандықтардың шексіз сенімі мен сүйіспеншілігі Сіздің мызғымас беделіңіздің айғағы. Біз алдағы уақытта да Қазақстанды Сіздей адамның басқарғанын қалаймыз», – деп жазады авторлар.
Осы өңірден келген тағы бір хатта бірқатар этномәдени орталықтардың басшылары президенттік сайлау өткізу туралы бастаманы қуана қабыл алғандарын және татулық, бірлік, келісім мен тұрақтылық саясатын қолдауға дайын екендерін айтқан.
«Бүгінде біздің ел 130 халықтың тату тіршілігінің үлгісі болып отыр. Бұл – татулық, толеранттылық және келісім идеалдарының жақтаушысы ретіндегі Сіздің еңбегіңіз. Қазақстанның басты құндылығы, оның байлығы мен стратегиялық басымдылығы халықтың әралуандығы болып саналады. Бұл –баға жетпес адами капитал. Сіздің саясатыңыздың арқасында біз бірлікте өмір сүреміз, ал еліміз табысты мемлекетке айналып отыр. Өз болашағымызды біз Сізбен ғана байланыстырамыз.
Астана жастарының іскерлік кеңесінің мүшесі Ж.Амантай Қазақстан Президентінің басшылығымен еліміз барлық қиындықтарды еңсеріп, жаңа биіктерге шығатынына сенім білдірген.
«Сіздің сайлауға қатысуыңыз Қазақстан халқының игілігі үшін. бүкіл ел қарапайым халықтың өкілі ретінде менің пікіріммен келісетініне сенімдімін», – деп жазады автор.
Сонымен қатар, Алматы қаласының бір топ тұрғындары да өз қолдауларын білдіріп, Мемлекет басшысының көреген саясаты Қазақстанның барша халқының игілігі үшін жалғасатынына сенімді екендерін айтқан.
«Өтінеміз, лауазымыңызда ұзақ қызмет етіңіз. Біз Сізге бір ауыздан дауыс беруге дайынбыз», – деп жазады авторлар.
Қазақстан халқы Ассамблеясы Кеңесінің ел Президентінің сайлауын өткізу жөніндегі бастамасына байланысты Мемлекет басшысының атына келіп жатқан хаттардың  легі әлі жалғасуда.
 
///Кездесу барысында Мемлекет басшысына биылғы 7 айдың қорытындысы бойынша Үкіметтің атқарған жұмысы жөнінде есеп берілді.
Қазақстан Президенті еліміздің экономикалық даму көрсеткіштері өсіп келе жатқанын айтып, мемлекеттік және салалық бағдарламаларды одан әрі іске асырудың маңыздылығын атап өтті.
– Менің тапсырмам бойынша еліміздің бірнеше өңірін аралап шықтыңыз. Жалпы, тұрақты ахуал байқалуда. Алдымызда егін ору науқаны тұр. Оны тиісті деңгейде жүргізуіміз қажет, – деді Елбасы.
Нұрсұлтан Назарбаевқа 7 айдың қорытындысы бойынша экономиканың даму барысы және бағдарламалардың аралық нәтижелері жөнінде мәлімделді.
– Экономикалық өсім 4,2%-ды құрап отыр. Өндіріс саласындағы көрсеткіштер мұнай өңдеу деңгейі төмендеген Қызылорда және Маңғыстау облыстарынан басқа еліміздің барлық өңірінде 100 пайыздық мөлшерден асты. Біз қазіргі уақытта бұл өңірлерге жаңа резерв көздерін жұмылдыру мәселесі бойынша жұмыстар жүргізіп жатырмыз.
Негізгі капиталға инвестиция тарту мәселесі жөнінде. Былтырғы осы кезеңмен салыстырғанда 3,7% өсім байқалуда.
Барлық өңірлерде көрсеткіштер жақсы. Инфляция деңгейі биылғы маусым айымен салыстырғанда 0,1%-ға өсті. Азық-түлік бағасы 0,5%-ға төмендегенін атап өткім келеді. Жұмыссыздық деңгейі 4,9%-ды құрап отыр, – деп баяндады Б.Сағынтаев.
Сонымен қатар, Премьер-Министр индустрияландыру бағдарламасының іске асырылуы жөнінде есеп берді. Оның аясында биылғы бірінші тоқсанның қорытындысы бойынша 31 жоба іске қосылды. Б.Сағынтаевтың мәліметіне сәйкес, екінші тоқсанда жаңа 10 мың жұмыс орнын қамтитын 100 жобаны іске асыру жоспарланып отыр.
– Экономиканың өсуіне «Нұрлы жол» бағдарламасының іске асырылуы зор үлес қосып отыр. Биыл автомобиль жолдарының құрылысына 356 миллиард теңге қарастырылған. Сондай-ақ, қазір 600 шақырым жол іске қосылды. Жыл соңына дейін 469 шақырым жол ақылы болмақ. Алғаш рет осындай жүйеге қосылған «Астана-Бурабай» тас жолы жылына 1,5 миллиард теңгеге дейін пайда әкеліп, оның құрылысына жұмсалған қаражатты ақтап отыр. Қазір «Астана-Теміртау» тас жолын осы жүйеге қосу жұмыстары жүргізілуде, – деді Премьер-Министр.
Сондай-ақ, Б.Сағынтаев «Нұрлы жер» бағдарламасының орындалу нәтижелері туралы баяндады. Оның аясында биыл 10,2 млн шаршы метр тұрғын үй салу жоспарланған. Премьер-Министрдің мәліметіне сәйкес, бірінші жартыжылдықтың қорытындысы бойынша 5,5 млн шаршы метрді қамтитын құрылыс жұмыстары аяқталған.
Мемлекет басшысына ауыл шаруашылығындағы бағдарламалардың іске асырылуы туралы есеп беріліп, ел экономикасын несиелендіру жөнінде мәлімет ұсынылды.
Соңында Қазақстан Президенті Үкімет пен әкімдердің алдына қойылған міндеттерді орындауды жалғастыруды тапсырып, бұл ретте өсімнің оң қарқынын сақтаудың және бөлінген қаражатты игерудің маңыздылығына тоқталды.
– Үкімет қызу жұмыс жүргізіп отыр деп есептеймін. Мен жылды жақсы нәтижелермен қорытындылау үшін бәріңізді ұйымшылдықпен жұмыс істеуге шақырамын. Тәуекелді тұстар да жоқ емес. Энергия тасымалдаушыларымызға, шикізат өнімдеріне деген бағаның өзгерісі. Бәлкім, батыстың Ресейге қатысты санкциялары әсер етер. Осыны ескеру қажет, – деді Елбасы.


///
	

	Мемлекет басшылары Астана мен Бішкектегі кездесулер қорытындысы бойынша қол жеткізілген уағдаластықтарды іске асыру барысын талқылап, бұның екіжақты қарым-қатынастарға жаңа серпін беретініне сенім білдірді.

	Нұрсұлтан Назарбаев пен Алмазбек Атамбаев Бішкекте жоспарланған ШЫҰ-ға мүше мемлекеттер басшылары кеңесі отырысының негізгі мәселелерін де қарастырды.

	Сонымен қатар, тараптар сауда-экономикалық және инвестициялық ынтымақтастықты одан әрі дамыту перспективалары туралы әңгімелесті.
///Қасым-Жомарт Тоқаев Оңтүстік Кореяға мемлекеттік сапары аясында Сеул қаласындағы «Отан үшін шейіт болғандар» монументіне гүл шоғын қойды.

Қазақстан Президенті боздақтар рухына тағзым етіп, бір минут үнсіздікпен еске алды. Бұдан кейін Құрметті қонақтар кітабына қолтаңба қалдырды.




 
///Тараптар Қазақстан-Болгария қарым-қатынасын дамытудың қазіргі ахуалы мен өзекті мәселелерін талқылады.
Кездесу барысында Мемлекеттік хатшы Болгария тарапына Қазақстанның негізгі бастамаларын, оның ішінде ДСҰ-ға мүшелігін, БҰҰ Қауіпсіздік кеңесінің 2017-2018 жылдардағы тұрақты емес мүшелігін, Астанада «ЭКСПО-2017» көрмесін өткізу, сондай-ақ ЕО елдеріне қысқа мерзімді сапарлар үшін визасыз режім енгізу бастамасын қолдағаны үшін алғыс білдірді.
Г.Әбдіқалықова Болгария Қазақстанның Қара теңіз өңірі мен Балқан түбегіндегі негізгі серіктесінің бірі екенін атап өтті. 2015 жылы елдер арасындағы тауар айналымының көлемі 112,9 млн доллар болды.
Мемлекеттік хатшы Қазақстанның Еуразиялық көлік орталығы ретінде құруды көздеп отырған «Нұрлы жол» инфрақұрылымдық даму бағдарламасының іске асырылу барысы туралы хабардар етті. Алдағы 5 жылда оның жүзеге асырылуына 24 млрд доллар бөлініп, көліктік жобалар, оның ішінде ұзындығы 7 мың шақырымнан асатын «Батыс Қытай – Батыс Еуропа» авто жолы жобасы жүзеге асырылатын болады. Мемлекеттік хатшы Болгария тарапын осы жобаларға қатысуға шақырды.
Әңгімелесу барысында Мемлекеттік хатшы алдағы «ЭКСПО-2017» халықаралық мамандандырылған көрмесі туралы айтып, болгар компанияларын сол іс-шара аясында технологиялық және инфрақұрылымдық жобаларды жүзеге асыруға шақырды.
Г.Әбдіқалықова Қазақстан-Болгария қарым-қатынасының маңызды бөлігі ретінде мәдени-гуманитарлық салаға назар аударды. Қазақстанда болгар мәдениетін дамыту мақсатымен Болгар этномәдени орталығы жұмыс істейді. Мемлекеттік хатшы София университетінде қазақ тілін және Қазақстан тарихы және мәдениетін зерттеуге арналған кабинет ашқаны үшін болгар тарапына ризашылық білдірді.
Кездесу соңында Мемлекеттік хатшы Болгария Республикасының вице-президенті М.Поповаға «Ядролық қарусыз әлем қалыптастыру» халықаралық конференциясына қатысқаны және Қазақстан мен Болгария арасындағы диалогты нығайтуға қосқан үлесі үшін алғыс айтты.
///
	 

	Президентке Австрия Республикасының Төтенше және өкілетті елшісі Вольфганг Баняй, Румынияның Төтенше және өкілетті елшісі Николае Уреке, Въетнам Социалистік Республикасының Төтенше және өкілетті елшісі Нгуен Ван Хоа, Грузия Республикасының Төтенше және өкілетті елшісі Давид Мумладзе, Испания Корольдігінің Төтенше және өкілетті елшісі Мануэль Ларротча Парада, Нидерланды Корольдігінің Төтенше және өкілетті елшісі Пейтер Ван Леувен, Түркия Республикасының Төтенше және өкілетті елшісі Омер Бурхан Тузель сенім грамоталарын тапсырды.

	Мемлекет басшысы рәсім кезінде сөйлеген сөзінде елшілерді Қазақстан Республикасындағы дипломатиялық миссияларының басталуымен құттықтады.

	- Сіздердің қызметтеріңіз сенім мен өзара түсіністікті нығайтуға, екі жақты ынтымақтастықтың әлеуетін барынша ашуға бағытталады деп сенемін. Қазақстанның сыртқы саясаты үшін биылғы жылдың маңызды мәні бар. Биыл біз Қазақстанның сіздердің елдеріңізбен дипломатиялық қатынастар орнатқанына 20 жыл толуын атап өтеміз. Осы уақыт ішінде біздің елдерімізде кең ауқымды өзгерістер болып өтті. Ол екіжақты қарым-қатынастардың дамуына оң ықпал етті, - деді Нұрсұлтан Назарбаев.

	Президент Қазақстан еліміздің тәуелсіздігін бірінші болып таныған Түркия Республикасымен белсенді ынтымақтастықта екеніне тоқталды.

	- Соңғы жылдары қазақ-түрік қатынастарының стратегиялық жоспары қабылданды. 2009 жылғы қазан айында тарихи құжатқа – Қазақстан Республикасы мен Түркия Республикасы арасындағы стратегиялық серіктестік туралы келісімге қол қойылды. Мен қазақ-түрік қатынастарын сауда-экономика және инвестиция салаларында одан әрі тереңдете түсуді маңызды деп санаймын. Бұған Премьер-Министр Реджеп Ердоғанның мамыр айында Астанаға сапары барысында қабылданған «Жаңа синергия» бірлескен бағдарламасы тың серпін берді. Сонымен бірге, менің Түркияға сапарым нәтижелі болады деп санаймын, - деп атап өтті Нұрсұлтан Назарбаев.

	Қазақстан мен Испания арасындағы қатынастар деңгейінің биіктігі саяси диалогымыз бен сауда-экономикалық ынтымақтастығымыздың қарқынды дамуынан айқын көрінеді. 

	- 2009 жылы Қазақстан Испаниямен Стратегиялық серіктестік туралы келісімге қол қойды. Мен екіжақты байланыстар әлеуеті толық ашылуына мүмкіндік беріп отырған Испания Королі І Хуан Карлоспен арадағы ынтымақтастықты аса жоғары бағалаймын. Сеулде жасалған келісімге сәйкес,  Ұлы Мәртебелінің және Премьер-Министр Мариано Рахойдың 2013 жылы Астанаға сапармен келуін күтеміз. Бізге өз ынтымақтастығымызды экономиканың шикізаттық емес секторында, соның ішінде технология мен инновация трансферті саласында  жандандыру аса маңызды, - деді Мемлекет басшысы.

	Нұрсұлтан Назарбаев Қазақстан Австрия Республикасымен өзара тиімді ынтымақтастықты дамытуға мүдделі екенін атап көрсетті. 

	- Биылғы қазан айында менің Венаға ресми сапарым жоспарланып отыр. Ол Қазақстан-Австрия қатынастарының дамуына қуатты серпін береді деп үміттенемін. Австрия Қазақстанның басты сауда серіктестері арасында жетінші орын алады. Өзара сауда көлемі өткен жылы 49 процентке өсіп, 4 миллиард доллардан асып түсті. Біз заманауи технологиялар алуға,  инновациялық саладағы ынтымақтастыққа мүдделіміз, - деді Қазақстан Президенті.

	Мемлекет басшысы Нидерланды Қазақстанның Еуропадағы маңызды әріптестерінің бірі болып табылатынына тоқталып өтті.

	- Нидерландымен инвестиция және сауда салаларында жемісті өзара іс-қимыл жасап келе жатқанымызды ерекше атап өткім келеді. Тәуелсіздік жылдарында Қазақстан экономикасына Сіздің еліңіз жұмсаған инвестицияның жалпы көлемі 40 миллиард доллар болды, ал өткен жылдың қорытындысы бойынша тауар айналымы шамамен 7 миллиард долларға жетті. Нидерландылық компанияларды Қазақстан экономикасын жаңғыртуға белсене қатысуға шақырамыз. Алдыңғы қатарлы технологияларға, инновацияларға, ноу-хауларға, қазақстандық мамандарды оқытуларыңызға қызығушылығымыз бар. Бұл мәселеде «Қазақстан-Бенилюкс» Іскерлік Кеңесі үлкен роль атқара алар еді, - деді Нұрсұлтан Назарбаев.

	Қазақстан сондай-ақ Румыниямен жан-жақты ынтымақтастықты дамытуға ерекше назар аударады.

	- Сіздің еліңіз – Қазақстанның Орталық және Шығыс Еуропа өңірінде сауда саласындағы жетекші әріптесі. Өткен жылдың қорытындысы бойынша өзара тауар айналымы 2,5 миллиард долларға жетті. «ҚазМұнайГаз» компаниясының «Ромпетрол» холдингі акциясының 100 процентін алуы Қазақстанның Еуропалық Одақтағы ірі инвестициялық жобасы болып саналады. Біздің елдеріміздің географиялық жағдайы көлік-транзит ынтымақтастығын дамытудағы зор мүмкіндіктерді ашады, - деді Мемлекет басшысы.

	Нұрсұлтан Назарбаев Қазақстан Вьетнамды Оңтүстік-Шығыс Азиядағы маңызды және болашағы зор әріптес ретінде санайтынын айтты.

	- Қазіргі Қазақстан Орталық-Азия өңіріндегі ірі іскерлік, көлік және логистикалық хабы, Еуропа мен Азия арасындағы «көпір» болу ниетінде. 2020 жылға қарай Қазақстан арқылы өтетін транзиттік жүк тасымалының көлемі жылына 50 миллион тоннаға дейін өсуге тиіс. Қазақстан аумағы арқылы өтетін көлік легін Азиядан Еуропаға бағыттаудың үлкен мүмкіндіктері ашылуда. Менің Ханойға былтырғы қазан айында жасаған ресми сапарым екіжақты ынтымақтастықтың жаңа мүмкіндіктерін ашты. Өзара сауданың оң серпінін қолдау және нығайта түсу, сауда-экономикалық, инвестициялық және инновациялық ынтымақтастығымыздың әлеуетін кеңейте түсу маңызды. Бұл мәселеде біз Вьетнам Президенті Чыонг Тан Шангтың Астанаға жасайтын алдағы мемлекеттік сапарына көп үміт артамыз. Биылғы қыркүйек айында Қазақстандағы Вьетнам мәдени күндерінің ашылуы және 2013 жылы Вьетнамдағы Қазақстан мәдени күндерін өткізу екі елдің мәдени-гуманитарлық жақындасуына мүмкіндік жасайтын болады, - деді Қазақстан Президенті.

	Қазақстан Грузиямен екіжақты қарым-қатынастардың дамуына және нығая түсуіне баса мән береді. 

	- Сіздің еліңізді Оңтүстік Кавказ өңіріндегі болашағы зор сауда-экономикалық әріптес ретінде қарастырамыз. Бізде инвестициялық ынтымақтастың оң тәжірибесі бар. Грузия экономикасына Қазақстаннан жұмсалған тікелей инвестицияның жалпы көлемі 200 миллион доллардан асады. Қазақстандық тауарларды Грузия аумағы арқылы әлемдік нарыққа шығару да зор қызығушылығымызды тудырады, - деді Қазақстан Президенті.

	Мемлекет басшысы сөз соңында елшілердің жұмысы маңызды және жауапты екенін атап өтті және олардың екіжақты ынтымақтастықты дамытуға елеулі үлес қосатындықтарына сенім білдірді.

	Австрия Республикасының Төтенше және өкілетті елшісі Вольфганг Баняй екіжақты қатынастарды дамыту үшін барлық күшін жұмсайтынын айтты.

	- Бұл процестегі келесі қадам Қазақстан Президенті Нұрсұлтан Назарбаевтың Австрия Республикасының Президенті Хайнц Фишермен биылғы қазан айындағы кездесуі болмақ, - деді В.Баяй.

	Румынияның Төтенше және өкілетті елшісі Николае Уреке соңғы жылдары Қазақстан мен Румыния арасындағы қарым-қатынастар серпінді дамып келе жатқанын айтып өтті.

	- Біздің елдеріміз арасында тамаша екіжақты қатынастар орныққан. Қазақстан Президенті Нұрсұлтан Назарбаевтың Румынияға келесі жылы жасайтын сапары оны дамыта түсетін болады. Қазақстан – Румынияның ең басты инвесторларының бірі, - деді Н.Уреке.     

	Въетнам Социалистік Республикасының Төтенше және өкілетті елшісі Нгуен Ван Хоа өз елінің Президенті атынан Қазақстанға өркендеу тіледі.

	- Мен өзіме жүктелген миссияны қуанышпен және абыроймен орындайтын боламын. Біздің елдеріміз арасында орныққан қарым-қатынастардың қарқынын арттыру үшін барынша күш-жігерімді саламын. Жуық арада менің елімнің Президентінің Қазақстанға сапары жоспарлануда. Сондай-ақ таяу келешекте Қазақстанда Въетнам мәдениетінің күндері өтетін болады, - деді Н.Ван Хоа.         

	Грузия Республикасының Төтенше және өкілетті елшісі Давид Мумладзе қазақ-грузин қарым-қатынастарының барлық бағыттары бойынша үлкен жұмыс атқарылғанын жеткізді.

	- Қазақстан мен Грузия өңірлік деңгейде де, халықаралық ұйымдар аясында да белсенді ынтымақтастық жасап келеді. Жаңа Жібек Жолы жобасы - негізгі экономикалық қатынастар болып саналады, оны іске асыру біздің елдеріміздің мәдениетін, экономикасы мен саясатын дамытуға мүмкіндік береді, - деді Д.Мумладзе. 

	Испания Корольдігінің Төтенше және өкілетті елшісі Мануэль Ларротча Парада Қазақстан жиырма жыл ішінде дамуы мен әл-ауқаты жағынан жоғары деңгейге қол жеткізген жас мемлекет екенін атап өтті.

	- Қазақстан Үкіметі мен халқы өмір сүру деңгейін жақсарту, экономиканы жаңғырту және толыққанды азаматтық қоғамды дамытуға көмек көрсету үшін зор күш-жігерлерін жұмсады. Содықтан барша Қазақстан халқына құрметімді білдіргім келеді. Қазақстан Орталық Азияда өңірлік көшбасшы мәртебесіне ие болды және бүгінде Еуразиялық өңірдегі негізгі елге айналып отыр, - деді М.Парада.         

	Нидерланды Корольдігінің Төтенше және өкілетті елшісі Пейтер Ван Леувен өзінің Қазақстанда 2002-2006 жылдары Елші болып қызмет атқарғанын айтты.

	- Қазақстанға оралып, елдің және Астананың дамып келе жатқанын көріп, үлкен әсерде қалдым. Президент Нұрсұлтан Назарбаевтың басшылығымен Қазақстан орталық-азия өңіріндегі тұрақтылықтың айлағына айналып отыр. Нидерланды мен Қазақстан өте қарқынды экономикалық қатынастарға ие. Біз сондай-ақ Қазақстанмен ядролық қалдықтар бағдарламасы бойынша ынтымақтастық орнатып келеміз. Қазақстан ядролық сынықтарға тыйым салу саласында көшбасшы саналады. Мен екіжақты қарым-қатынастар ынтымақтастықтың барлық саласында одан әрі дамитынына сенемін, - деді А.Ван Леувен.         

	Түркия Республикасының Төтенше және өкілетті елшісі Омер Бурхан Тузель Қазақстан өзінің Елші ретінде алғаш тағайындалған ел екенін атап өтті.

	- Біздің елдеріміз арасындағы қарым-қатынастар Қазақстанның тәуелсіздігін алған алғашқы күннен дамып, бүгінгі жоғары деңгейіне жетті. Бүгінде ол стратегиялық мәртебе иеленді. Біз биыл біздің елдеріміз арасындағы тауар айналымы 4,5 миллард доллардан асады деп күтудеміз, алайда біз бұл деңгейді жеткіліксіз деп санаймыз. Өйткені, бұл көрсеткішті арттыру үшін екі елдің саяси ерік-жігері жетерлік. Біздің қарым-қатынастарымыз барлық салада одан әрі даму үшін барлық қажетті күш-жігерімді жұмсаймын, - деді О.Тузель.  
///Мемлекеттер басшылары әңгіме барысында әлемдік мұнай нарығындағы қазіргі ахуал жөнінде пікір алмасып, Нұрсұлтан Назарбаевтың 2016 жылғы қазан айындағы Сауд Арабиясына ресми сапарының қорытындысы бойынша қол жеткізілген уағдаластықтардың орындалу барысын талқылады.
Сауд Арабиясының Королі екіжақты қарым-қатынастың дамуына ерекше мән беретінін айтып, саудиялық компанияларға Қазақстандағы мұнай және газ өңдеуге арналған жобаларды жүзеге асыруға атсалысу жөнінде тапсырма беруге ниетті екенін атап өтті.
Сонымен қатар, Салман бен Әбдел Әзиз Әл Сауд Қазақстан Президентін Астанадағы «ЭКСПО-2017» халықаралық көрмесінің және Ислам ынтымақтастығы ұйымының Ғылым және технологиялар жөніндегі бірінші саммитінің табысты өтуімен құттықтады.
Сондай-ақ, екі ел басшылары өзара сапар жасау тәжірибесін жалғастыру жөнінде уағдаласты.
Телефон арқылы сөйлесуге Сауд Арабиясы жағы бастамашы болды.
///Ресми қарсы алу рәсімінен кейін екі ел басшылары екіжақты ынтымақтастық, өңірлік және халықаралық күн тәртібіндегі бірқатар өзекті мәселелер жөнінде келіссөздер жүргізді.
Қасым-Жомарт Тоқаев қазақ-мажар стратегиялық серіктестігінің өзара сенімге негізделгенін атап өтіп, Мажарстанның Премьер-Министрі өзінің Қазақстан Президенті ретінде қабылдап отырған алғашқы еуропалық басшы екенін айтты.
– Қазақстан мен Мажарстанды ортақ құндылықтар мен тарихи тамыр біріктіретінін білесіз. Мен Сыртқы істер министрі лауазымын атқарған кезден бастап екіжақты қатынастарымыздың қалыптасуына куә болдым. Орталық Еуропа елдерінің ішінде Қазақстанның елшілігі ашылған тұңғыш ел болғаны үшін Мажарстанға ерекше ризашылығымызды білдіреміз, – деді Қазақстан Президенті.
Мемлекет басшысы Қазақстанның сыртқы саясатында Тұңғыш Президент – Елбасының стратегиялық бағдарын жалғастыра беретінін, еліміздің Мажарстанмен жан-жақты ынтымақтастықты нығайтуға бейілді екенін айтты.
Қасым-Жомарт Тоқаев Виктор Орбанды Мажарстанның Еуропалық Одаққа мүшелігіне 15 жыл және Солтүстік Атлант Шарты ұйымына кіргеніне 20 жыл толуына орай құттықтады. Қазақстан Президенті Будапешттің халықаралық аренадағы беделінің артуы және мажар экономикасының тұрақты өсуі қазіргі үкімет саясатының тиімділігін көрсететінін айтты.
Тараптар сындарлы диалог пен өзара жемісті іс-қимылдар екі ел халықтарының игілігі үшін ұзақ мерзімді негізде жалғаса беретініне сенім білдірді.
 







///Мемлекет басшысына өңірдің негізгі әлеуметтік-экономикалық даму көрсеткіштері мен тұрғындардың өмір сүру сапасын арттыруға бағытталған тапсырмалардың орындалу барысы туралы баяндалды.
Қасым-Жомарт Тоқаев аз қамтылған және көпбалалы отбасыларды қолжетімді әрі сапалы тұрғын үймен қамту бойынша жүйелі жұмыс жүргізудің маңызды екенін айтты. Кездесу барысында шалғай аудандарды ауыз сумен қамтамасыз ету, жол-көлік инфрақұрылымын жақсарту мәселелеріне баса мән берілді.
Президент Батыс Қазақстан облысы мен Орал қаласын одан әрі дамыту жөнінде бірқатар нақты тапсырмалар берді. 

/// 
Кездесуге президенттер – Қазақстаннан – Нұрсұлтан Назарбаев, Беларусь Республикасынан – Александр Лукашенко, Қырғызстаннан – Алмазбек Атамбаев, Ресей Федерациясынан – Владимир Путин, Тәжікстаннан – Эмомали Рахмон, Өзбекстаннан – Ислам Каримов, сондай-ақ ТМД Атқару комитетінің төрағасы – ТМД атқарушы хатшысы Сергей Лебедев қатысты.
Саммит барысында тараптар Ұлы Отан соғысындағы Жеңістің 70 жылдығын мерекелеу жайын талқылап, Кеңес Одағының Еуропа мен бүкіл әлемді фашизмнен құтқарудағы шешуші үлесін атап өтті.  
Сонымен қатар, ТМД мемлекеттері басшылары кеңесінің кезекті отырысын биылғы қазан айында Астанада өткізу мүмкіндігі қарастырылды.
Нұрсұлтан Назарбаев бұл жолғы кездесу ардагерлер мен тыл еңбеккерлеріне көрсетілген құрмет екенін атап өтті.
– Қасіретті соғыс жылдарында біздің халықтарымыз нацистік қатерге қарсы біртұтас болып жұмылды. Соғыстың негізгі ауыртпалығы нақ осы біздің елдерімізге түсті. Біздің әкелеріміз бен аталарымыз жеңді. Егер олар жеңбегенде саясат пен экономика қандай бағытта дамитыны, біздің халықтарымыз қазір қайда болатыны белгісіз еді. Басшылары осында отырған барлық елдер секілді Қазақстан да Ұлы Жеңіске зор үлес қосты. Сол кезеңдегі халқымыздың 20 пайызға жуығы – бір жарым миллион адам майданға аттанды, соның жартысы ғана оралды. 500-ден астам адам Кеңес Одағының батыры атағына ие болды. Өзге елдермен қатар Қазақстан да қарулы күштердің сенімді тылына айналды. Бұл жеңіс баршамыз үшін – ардагерлерге де, жастарға да маңызды, – деді Қазақстан Президенті.
Мемлекет басшысы қазіргі кезде жекелеген саясаткерлер мен мемлекеттердің соғыс қорытындысын тарихи деректерді бұрмалау арқылы қайта қарауға ұмтылысы байқалып отырғанына тоқталды.
– Мұндай әрекет бізге жарамайды. Біз Жеңіс туралы ақиқатты бірлесіп сақтауға, болашақта осындай қасіретті болдырмас үшін келесі ұрпаққа айтып жеткізуге тиіспіз. Бүгінде соғыстан сабақ алмағандардың бар екенін көріп отырмыз, өткеннің қателіктері қайталануда. Біз күрделі кезеңде тұрмыз, тұрақсыздық ошақтары ұлғайып келеді, жаңа шиеленістер туындауда. Мәселені дипломатиялық жолмен емес, күшпен шешуге ден қойылуда, бұл өте қатерлі, – деді Нұрсұлтан Назарбаев.
Қазақстан Президенті қазіргі заманның елеулі сын-қатері ауқымы жаһандық сипат алған халықаралық терроризм болып отырғанына назар аударды.  
– Қауіп-қатер көптеген мемлекеттердің ішкі саяси тұрақтылығы мен бейбіт дамуына төніп тұр. Бұл жауыздыққа тек жұмылған күш-жігер арқылы ғана қарсы тұра аламыз. Қазіргі кезде ТМД аясында терроризмге қарсы әрекеттің ұйымдасқан кешенді жүйесі құрылды. Осыған байланысты біздер қалыптастырған Достастық тетіктерінің тиімділігін арттыру қажеттілігі туындайды, – деді Мемлекет басшысы.
Соңында Нұрсұлтан Назарбаев баршаны алдағы мерекемен құттықтады.
– Барлық қазақстандықтар сияқты мен үшін де Ұлы Отан соғысындағы жеңіс әрдайым қаһармандықтың және біздің халықтарымыздың бірлігінің символы болып қала береді. Сол жылдары көрсетілген батырлық пен ерлік, жанқиярлық пен Отанға деген сүйіспеншілік әскери-патриоттық тәрбиенің іргелі негізі болып саналады, – деді Қазақстан Президенті.
Владимир Путин өз кезегінде мемлекеттердің басшылары атынан Нұрсұлтан Назарбаевты өткен сайлаудағы жеңісімен құттықтады. Сондай-ақ, Ресей Президенті Қазақстан биыл ТМД-ға төрағалық ететінін атап өтті. 


///Қасым-Жомарт Тоқаев Қазақстан халқының және жеке өзінің атынан Эммануэль Макронды Француз Республикасының Президенті лауазымына қайта сайлануымен құттықтады.
Мемлекетіміздің басшысы құттықтау жеделхатында Эммануэль Макронның сайлаудағы айқын жеңісі Францияның ұлттық мүддесін қорғау және елді өркендету жолындағы оның қажырлы қызметіне халықтың берген жоғары бағасы мен сенімінің айғағы деп атап өткен.
Қазақстан Президенті екі ел арасындағы дәстүрлі достық пен өзара қолдауға негізделген стратегиялық серіктестікке тың серпін беру үшін өзара күш-жігер жұмылдыруға дайын екенін нақтылады.
– Осыған байланысты Қазақстан мен Франция арасындағы сан қырлы ықпалдастықты нығайту жолдарын талқылау үшін өзара қолайлы уақытта Сізді Қазақстанға ресми сапармен келуге шақырамын, – деді Қасым-Жомарт Тоқаев.
Қазақстан Президенті Франция көшбасшысына сарқылмас күш-қуат және аса жауапты қызметіне сәттілік, ал достас француз халқына мол бақыт пен құт-береке тіледі.
///Мемлекет басшысы Беларусь Республикасының Президентіне ілтипат білдірді және олардың бұл кездесуі, Қазақстанның астанасы Нұр-Сұлтан деп аталғаннан кейін, бірінші рет өтіп отырғанын айтты.
– Біз сіздің қызметіңізді мұқият бақылап, еліңізді дамытудағы зор жетістіктеріңізді айтып отырамыз. Сіз Президент лауазымында ұзақ жылдан бері қызмет етіп келесіз және мемлекетіңіздің беделі мен әлеуетін нығайту үшін бар мүмкіндікті жасап жатырсыз, – деді Қасым-Жомарт Тоқаев.
Александр Лукашенко дәстүрлі түрде жылы қарсы алғаны және кездесуге мүмкіндік туғызғаны үшін Қасым-Жомарт Тоқаевқа ризашылық білдірді.
Беларусь басшысы тәуелсіз Қазақстанның қалыптасу жолындағы Елбасы Нұрсұлтан Назарбаев пен Президент Қасым-Жомарт Тоқаевтың рөлін ерекше атап өтіп, елімізде болып жатқан ішкі саяси үдерістерге оң баға берді.
– Біздің қарым-қатынастарымызға келер болсақ, ол әрдайым жақсы болады. Сіздермен бірге ынтымақтастығымыз нақты бағыттар бойынша ілгерілей беретініне күмәнім жоқ, – деді А.Лукашенко.
Тараптар екіжақты қарым-қатынастардағы, өңірлік және халықаралық күн тәртібіндегі өзекті мәселелерді талқылады.



///Мемлекет басшысына министрлік жұмыстарының нәтижелері мен алдағы жоспарлары жөнінде баяндалды.
Қазақстан Президенті агроөнеркәсіп кешеніндегі өнімділікті және қайта өңделген өнімнің экспортқа шығарылуын арттыру үшін министрліктің алдына қойылған міндеттерді сапалы жүзеге асырудың маңызды екеніне назар аударды.
Қасым-Жомарт Тоқаев 2022 жылға дейін техникалардың жаңартылу қарқынын 2-ден 6 пайызға және суармалы егіншілік жерлерін 1,4 миллионнан 2 миллион гектарға арттыру, сондай-ақ, ауыл шаруашылығы жоғары технологиялық жүйесінің кешенін пайдалану, егістік алқаптарын әртараптандыру, тұқым сапасын жақсарту, тыңайтқыштарды және өсімдіктерді қорғау құралдарын қолдану қажеттігін айтты.
Сонымен қатар, Мемлекет басшысы ірі қара малдың тұқымын зерттеу және қайта асылдандыру үшін заманауи технологияны енгізу, отбасылық мал шаруашылығын құру және пайдаланылатын жайылымдардың көлемін ұлғайту жөніндегі жұмыстарды жалғастыруды тапсырды. 

///Қазақстан Президенті ұшақ апаты салдарынан Бішкек қаласының маңында көптеген адамның қаза болғаны туралы қайғылы хабарды зор күйзеліспен қабылдады.
Мемлекет басшысы Қазақстан халқының және жеке өзінің атынан қаза болғандардың туыстары мен жақындарына, сондай-ақ барша қырғыз халқына көңіл айтты.
///
	 

	Еліміздің Тәуелсіздік күні қарсаңында Қазақстан Республикасы Президентінің Жарлығымен елдің әлеуметтік-экономикалық және мәдени дамуына, халықтар арасындағы достық пен ынтымақтастықты нығайтуға қосқан елеулі үлесі және белсенді қоғамдық қызметі үшін азаматтардың үлкен бір тобы мемлекеттік наградалармен марапатталды. Олардың қатарында мәдениет, ғылым, білім беру, денсаулық сақтау салаларының көрнекті қайраткерлері, өндіріс, бизнес саласының өкілдері, құқық қорғау органдарының қызметкерлері, әскери қызметшілер, спортшылар, соғыс және еңбек ардагерлері бар.         

	«Қазақстанның Еңбек Ері» атағы Қазақстан Республикасын әлеуметтік-гуманитарлық дамытудағы аса үздік жетістіктері,  белсенді қоғамдық қызметі, мәдениетті дамытудағы айрықша үлесі үшін Қазақ ұлттық өнер университетінің ректоры А.Қ.Мұсақожаеваға берілді.         

	«Отан» орденімен «Қазақстан Халық Банкі» АҚ директорлар кеңесінің төрағасы А.С.Павлов, Қарағанды облысының «Шахтерское» ЖШС директоры Г.Г.Прокоп, Қазақстан Республикасы Парламенті Сенатының төрағасы Қ.К.Тоқаев, І дәрежелі «Барыс» орденімен - «Қазақмыс» Корпорациясы» ЖШС президенті В.С.Ким және  «Спорттық жекпе-жек және күш қолданылатын спорт түрлері конфедерациясы» ЗТБ төрағасы Т.А.Құлыбаев, ІІ дәрежелі «Барыс» орденімен - Маңғыстау облысының әкімі А.С.Айдарбаев, Қазақстан Республикасы Президентінің Іс басқарушысы А.А.Бисембаев, «Ғылыми-клиникалық кардиохирургия және трансплантология орталығы» ЖШС директоры С.Жошыбаев, М.Әуезов атындағы Қазақ мемлекеттік академиялық драма театры директорының кеңесшісі Е.Н.Обаев, Қазақстан Республикасы Парламенті Мәжілісінің депутаты Қ.С.Сұлтанов және т.б., ІІІ дәрежелі «Барыс» орденімен - Қазақ агроөнеркәсіп кешені экономикасы және ауылдық аумақтарды дамыту ғылыми-зерттеу институтының бас ғылыми қызметкері Ғ.Ә.Қалиев, Қазақстан Республикасы Білім және ғылым министрлігі Экономика институтының бас ғылыми қызметкері А.Қошанов, Әл-Фараби атындағы Қазақ ұлттық университетінің  ректоры Ғ.Мұтанов, А.Байтұрсынұлы атындағы Тіл білімі институтының бас ғылыми қызметкері Р.Сыздық марапатталды.                                                    

	«Парасат» орденіне кинорежиссер С.Ж.Әзімов, жазушылар Ә.Асқаров пен М.Байғұт, Жамбыл облысы «Луговой жылқы зауыты» ЖШС директоры Х.Б.Базаралиев, Алматы облысының әкімі А.Ғ.Баталов, композитор К.Дүйсекеев, суретші-гобеленші Б.Е.Зәуірбекова, Қазақ ұлттық өнер университетінің профессоры И.Б.Лебедев, «Дүниежүзі қазақтарының қауымдастығы» РҚБ төрағасының бірінші орынбасары Т.А.Мамашев,  «Алтын-Диірмен» корпорациясы» АҚ директорлар кеңесінің төрағасы Ә.Б.Маралов және басқалар ие болды.

	М.Әуезов атындағы Қазақ мемлекеттік академиялық драма театрының көркемдік жетекшісі А.Әшімов және А.Байтұрсынұлы атындағы Тіл білімі институтының  бас ғылыми қызметкері Ә.Т.Қайдар І дәрежелі «Достық» орденінің иегерлері атанды. ІІ дәрежелі «Достық» орденімен марапатталғандар қатарында жазушылар Г.К.Бельгер мен Д.Исабеков, «Днепро» украин мәдени орталығының төрағасы Ф.Л.Клименко, «Невада - Семей» Халықаралық антиядролық қозғалысы Қарағанды филиалының төрағасы М.Х.Хамиев бар.

	Бір топ белгілі ғалымдар мен мәдениет қайраткерлерінің, өндірістік сала  өкілдерінің еңбегі «Құрмет» орденімен атап өтілді, олардың арасында «Гүлдер» мемлекеттік эстрадалық-би ансамблінің әншісі Ф.Абаханова, Павлодар облысы «Табыс» шаруа қожалығының басшысы М.Қ.Алғамбаров, Қостанай облысы «Милх» ЖШС бас директоры С.И.Блок, «Республикалық протездік-ортопедиялық орталық» АҚ Ақтөбе протездік шеберханасының шебері В.И.Верховодов, Астана қаласы «№ 2 қалалық аурухана» МКК бас дәрігері М.Ә.Жантұрғанов, «Қазақ әдебиеті» газеті бас редакторының орынбасары Е.Жаппасұлы, «Қазақ спорт және туризм академиясы» АҚ президенті Қ.Қ.Закирьянов, Өскемен қаласы «Востокмашзавод» АҚ құйма өндірісінің бастығы С.В.Зудов, ақындар Н.Исабаев пен С.Қали, «Фолиант» баспасы» ЖШС директоры Н.С.Исабеков, Қарағанды қаласы «Көз микрохирургиясы орталығы» ЖШС директоры В.У.Ким, «Ақтау халықаралық теңіз сауда порты» ұлттық компаниясы» АҚ жүк тиеу-түсіру кешенінің шебері Ш.И.Мусаев, Ақтөбе облысының әкімі А.Б.Мұхамбетов, Әл-Фараби атындағы Қазақ ұлттық университетінің профессоры М.Қ.Наурызбаев, Ақмола облысы «Астана Агропродукт» ЖШС директоры С.Ж.Рахымбаев, Алматы қаласы «Масло-Дел» АҚ бас директоры П.Г.Селиванов, эстрада әншісі Г.Тергеубекова, «Локомотив құрастыру зауыты» АҚ президенті М.Б.Тілеубаев бар.

	Әскери және қызметтік бор­ы­шын үлгілі атқарғаны, заңдылық пен құқықтық тәртіпті қамтамасыз етуде, елдің ұлттық қауіпсіздігі мен қорғаныс қабілетін нығайту кезінде көрсеткен ерлігі мен жанқиярлығы үшін әскери қызметшілер, құқық қорғау органдары өкілдерінің бір тобы І және ІІ дәрежелі «Даңқ» ордендерімен, ІІ және ІІІ дәрежелі «Айбын» ордендерімен, «Ерлігі үшін» және «Жауынгерлік ер­лігі үшін» медальдарымен марапатталды.

	«Қазақстанның еңбек сіңірген қайраткері» құрметті атағы ғылым, мә­дениет  және әлеуметтік са­ланың 48 көрнекті өкіліне берілді, Қазақстан Республикасының Құрмет грамотасына 306 адам ие болды.

	Наградталғандардың  тізімі жергілікті баспасөзде жарияланады.
///
	

	Қазақстан Президентіне Hyundai салмағы аз жүк таситын көлігін құрастыруға мамандандырылған автоқұрастыру кәсіпорны таныстырылды. Бұл жоба Қазақстан Президентінің 2010 жылы сәуірде Оңтүстік Кореяға ресми сапары кезінде қол жеткізілген келісімнің арқасында жүзеге асты. Сол кезде  «Астана Моторс» ҚМК ірі торапты жүк автомобильдері мен автобустарды құрастыру жөнінде «Hyundai Motor Co» компаниясымен өзара түсіністік және ынтымақтастық туралы меморандумға қол қойды.

	Үдемелі индустриялық-инновациялық даму бағдарламасы аясында жүзеге асырылып жатқан жоба экономиканы шикізаттық бағыттан өндіріске бағыттаудағы Қазақстанның машина жасау саласының келешегі бар бағытының бірін дамытуға зор үлес қосуда. Жобаға тартылған инвестиция 1 миллиард теңгеден астам.

	«Астана Моторс» ҚМК президенті Нұрлан Смағұлов Мемлекет басшысына компанияның жоспарына сәйкес, 2012 жылы 1000-нан астам автомобиль шығарылатынын, оның 400-ден астамы Беларусь Республикасына, Ресей Федерациясына және Орталық Азия елдеріне экспортталатынын баяндады. 2012 жылғы тамыз айында зауыт 19-дан бастап, 28-ге дейін отыратын орындығы бар Hyundai County жолаушылар автобустарының сериялық өндірісіне кіріседі. Осы орайда, өндірістегі қазақстандық үлес 30 пайызға ұлғаяды. Автоқұрастыру зауыты тұрақты дамып келеді және 2013 жылға қарай жүк көтерімі 10 тонна және одан жоғары ірі тонналы техника өндірісін игеретін болады.

	- Біздің жаңа астана салатынымызға көп адам сенген жоқ, ал біз оны қысқа мерзімде тұрғыздық. Сондай-ақ біздің автомобиль құрастыратынымызға сенгендер аз болды, ал біз енді тек автомобиль ғана емес, ұшақтарды да құрастыруға кірістік, - деді Н. Назарбаев кәсіпорын жұмысшыларымен әңгімесінде.

	Президент кәсіпорында құрастырылған алғашқы Hyundai Auto Trans автобусына өз қолтаңбасын қалдырды.   

	    

///
	 

	Кездесуде жаһандық күн тәртібіндегі ағымдық мәселелер талқыланды. В.Еремич VI Астана экономикалық форумының жұмысына қатысуды жоспарлап отырғанын атап өтті.  
///Мемлекет басшысы жоғары сапалы ферросилиция (FeSi75) өндірісімен танысты. Бұл өнімнің қоспасы болат, шойын қорыту кезінде металлдардың механикалық және коррозиялық төзімділігін жақсарту үшін қолданылады.
Қасым-Жомарт Тоқаевқа өндіріс процесі мен өндірісте, құрылыста, кеме, әуе көліктерін және автомобиль жасауда қолданылатын дайын өнімдер көрсетілді.
Зауыттың қуаттылығы жылына 180 мың тонна өнім өндіруге жетеді. Онда қолданылатын технология ферросилиция мен ферромарганец өндіруге мүмкіндік береді. Жобадағы отандық өнімнің үлесі 95 пайыздан асады.
Зауыттың акционерлері Е.Нығматулин, Д.Кемертелидзе және Ж.Аппаз аталған жобаның жергілікті және жаһандық сұранысты қамтамасыз ететінін айтты. Атап айтқанда, мұнда өндірілген ферросилиция Қазақстаннан бөлек, Еуропа, Оңтүстік Шығыс Азия, Солтүстік және Оңтүстік Америка елдерінің нарығына шығарылады.
Кәсіпорынның өнімі сапасы жағынан ең жоғары әлемдік талапқа сай келеді. Пандемия кезінде компания өнімнің сатылу аумағын 15 елге арттырып, Қазақстанның экспорттық әлеуетін көтеруге үлес қосты. Қазіргі таңда зауыт өз өнімін әлемнің 37 еліне экспорттайды.
Компания COVID-19 пандемиясының бірінші толқыны кезінде жұмыс кестесін вахталық әдіске көшіріп, барлық қажетті жағдай жасағанының арқасында қазіргі өндіріс көлемін сақтап қалды.
Сонымен қатар Президент өндірісті басқару орталығын аралап көріп, «Qaz Qarbon» ЖШС-нің жаңа жобасымен танысты.
– Бұл өте қажетті және жақсы жоба. Құтты болсын. Қазақстанды индустриаландыруға қомақты үлес қосқанын айтпағанның өзінде, ел экономикасының маңызды активі саналады. Өндірісті жылдам көріп шықтық. Бірақ бұған қатысты үлкен жоспарларымыз бар. Бақылап, көмектесіп отырамыз, – деді Мемлекет басшысы.
Кездесу соңында Қасым-Жомарт Тоқаев ферроқорытпа зауытының еңбек ұжымына табыс тіледі.
 












///
	 

	Көрмені аралау кезінде Мемлекет басшысы «Абу-Даби Плаза», «Астана ЭКСПО-2017», «Көк жайлау» тау курорты» және Алматы медициналық орталығы тәрізді жобалардың жүзеге асырылу барысымен танысты.

	Сонымен қатар Қазақстан Президентіне Щучинск-Бурабай курорттық аймағын дамыту және қала сыртындағы Borovoe Country Club коттедж кентінің, гольф-клубтың, сондай-ақ Назарбаев Университетінің ғылыми-зертханалық кешенінің жобалары көрсетілді. 

	Нұрсұлтан Назарбаев сондай-ақ «Верный капитал» компаниясы жобалаған қала маңындағы коттедж-үйді қарап көрді.

	
	 

///Нұрсұлтан Назарбаев бұқаралық ақпарат құралдары өкілдері алдында сөйлеген сөзінде Қазақстан мен Грузия арасында тату көршілік пен тұрақты қарым-қатынас орныққанын атап өтті. 
– Бүгін осы жүздесудің болғанына қуаныштымыз. Грузия Президентінің сапары дүниежүзілік «ЭКСПО-2017» көрмесінің ашылуына орайлас келді. Соның аясында Грузия павильоны ашылады. Қазақстан мен Грузия арасындағы бүгінгі қарым-қатынастар тұрақты сипатқа ие болып отыр. Біз тарихи, достық ынтымақтастығымызды ешқашан үзген емеспіз, – деді Мемлекет басшысы.
Қазақстан Президенті ауқымы кең мәселелер бойынша келіссөздер барысында «Бір белдеу, бір жол» бастамасы аясында өзара тиімді іс-қимыл жасау мүмкіндіктері қарастырылғанын айтты.
– Қазір Грузияны Қазақстан сияқты транзиттік мемлекетке айналдыруға мүмкіндік бар. Сөйтіп, Қара теңіз арқылы Еуропаға шығуға болады. Грузия арқылы өтетін газ бен мұнай көлік дәліздері де бар. Осыған орай біз Қазақстан компанияларына тиесілі Батуми мұнай терминалы мен портының мүмкіндіктерін талқыладық, – деді Нұрсұлтан Назарбаев.
Мемлекет басшысы бұл жол барлық мүдделі елдер үшін пайдалы болатынын және оның Қазақстанның көлік әлеуетін арттыра түсетінін айтты. Сондай-ақ, Қазақстан Президенті өзара тиімді сауда ынтымақтастығының қажеттілігіне тоқталып, осы бағыттағы қатынастарды ілгерілетуге ниетті екенін білдірді.    
Бұдан бөлек, Нұрсұлтан Назарбаев гуманитарлық және білім салаларына қатысты қол жеткізілген уағдаластықтар туралы әңгімеледі.
– Біздің мәдени-гуманитарлық қатынастарымыз әрдайым жоғары деңгейде болды. Соны жалғастыра беру керек. Жастарымыз да дәстүрімізді жалғастырып, қарым-қатынастарымызды дамыта беру үшін университеттеріміз арасында студенттер алмасуды жолға қою мүмкіндіктері туралы әңгімелестік. Грузия Президентінің Қазақстанға сапары екіжақты байланыстардың маңызды мәселелерін шешу үшін біздің үкіметтеріміздің өзара іс-қимылына серпін береді деп сенемін, – деді Қазақстан Президенті.
Соңында Мемлекет басшысы Г.Маргвелашвилиге сапармен келгені үшін тағы бір мәрте алғыс айтып, барша Грузин халқына табыс тіледі.
Грузия Президенті Нұрсұлтан Назарбаевқа қонақжайлық көрсеткені үшін ризашылығын айтып, өзара тиімді ынтымақтастықтың кеңейе түсеріне сенім білдірді және Қазақстан Президентін Грузияға сапармен келуге шақырды.   

///Кездесу барысында Мемлекет басшысына Батыс Қазақстан облысының әлеуметтік-экономикалық дамуы жөнінде есеп берілді.
Алтай Көлгінов Қазақстан Президентіне өңірдегі негізгі экономикалық көрсеткіштердің өскені туралы, сондай-ақ мемлекеттік және салалық бағдарламалардың  жүзеге асырылу барысы жөнінде баяндады.
– Облыста әлеуметтік-экономикалық жағдай тұрақты. Қабылданған мемлекеттік бағдарламалар белсенді түрде іске асырылып жатыр. Соның нәтижесінде экономикада оң үрдістердің орын алғаны байқалуда, – деді Батыс Қазақстан облысының әкімі.
Сонымен қатар А.Көлгіновтің мәліметіне сәйкес, 2017 жылдың қорытындысы бойынша облыстың өнеркәсіп, қайта өңдеу секторы мен құрылыс салаларындағы көрсеткіштердің артып келе жатқаны атап өтілген. Жалпы өнім көлемі 2,2 триллион теңгеге жеткен.
Кездесу соңында Нұрсұлтан Назарбаев бірқатар нақты тапсырма берді. 
 
 

///Шетелдік инвесторлар кеңесінің 34-отырысы аясында Қасым-Жомарт Тоқаев шикізат тауарларының саудасы бойынша әлемдегі ірі кәсіпорындардың бірі, Glencore компаниясының бас директоры Гэри Нейглмен кездесу өткізді.
Кездесуде экономиканы көміртегінен арылтудың өзекті мәселелері, компанияның Қазақстан тау-кен-металлургия және энергетика салаларындағы жұмысының жекелеген аспектілері талқыланды.
Мемлекет басшысы экологиялық нормаларды сақтаудың, өндіріске озық технологияларды енгізудің маңызды екеніне баса мән берді.
Бас директор Гэри Нейгл  Президентке Glencore компаниясының Қазақстандағы жұмысының нәтижелері мен алдағы жоспары туралы айтты.
/// 
Екі елдің көшбасшылары сауда-экономика және инвестиция салаларындағы ықпалдастықтың негізгі бағыттарын қарастырды.
Қазақстан мен Вьетнам Президенттері халықаралық күн тәртібіндегі өзекті мәселелерді де қозғады.
Сонымен қатар Чыонг Тан Шанг Нұрсұлтан Назарбаевты президенттік сайлаудағы жеңісімен тағы да құттықтады. 
///Мемлекет басшысы жоғары деңгейдегі келіссөздерден кейін Корея мен Қазақстанның ірі компаниялары басшыларының жиынына қатысты.
Қазақстан Президенті жиынға қатысушыларға Президент Мун Чжэ Инмен өткен мемлекетаралық келіссөздердің негізгі қорытындылары туралы айтып берді. Қасым-Жомарт Тоқаев Оңтүстік Кореяның Қазақстан үшін аса маңызды стратегиялық әріптес екеніне тоқталды.
– Соңғы 15 жылда Сіздің еліңізден келетін тікелей инвестиция көлемі 6 миллиард доллардан асты. Қазақстанда кореялық капитал салынған 550-ден астам кәсіпорын табысты жұмыс істеп жатыр. Олардың қатарында Samsung, Hyundai, Lotte, Posco, KNOC және басқа да жетекші корпорациялар бар. Осы компаниялардың қатысуымен жалпы құны 2,5 миллиард доллардан асатын 24 ірі жоба жүзеге асырылды. Әсіресе, кореялық SK Engineering & Construction компаниясының қатысуымен жүзеге асырылып жатқан Үлкен Алматы айналма тасжолының (БАКАД) құрылысын айтуға болады, – деді Қасым-Жомарт Тоқаев.

Сонымен қатар Мемлекет басшысы автомобиль жасау, тұрғын үй құрылысы, металлургия және ауылшаруашылығы сияқты салаларда жалпы құны 1,5 миллард доллардан асатын келешегі зор үміт күттіретін 16 инвестициялық жобаның іске асырылатыны туралы айтты.
Президент экономикалық ынтымақтастықты арттыруға жаңа мүмкіндіктердің бар екеніне назар аударды. Қасым-Жомарт Тоқаев инновациялар мен жаңа технологияларға негізделген экономиканы қалыптастыруға басымдық берілетінін атап өтті.

– Қайта өңдеу өнеркәсібіндегі жоғары технологиялы өндіріс, сондай-ақ, Индустрия 4.0 технологияларына стратегиялық тұрғыдан мүдделіміз. Оңтүстік Корея экономиканы цифрландыру бойынша әлемдік көшбасшы және 5G желілері саласында үздік болып танылды, – деді Президент.

Сонымен қатар, Мемлекет басшысы Қазақстанда инновациялық технологияларды дамыту үшін заманауи инфрақұрылым бар екенін атап өтті.
– Біз компьютерлік техника, желілік жабдықтар, деректерді өңдеу орталықтары бойынша бірлескен өндірістік жобалар ашуға мүдделіміз. Қазақстан 5G желісін өрістету бағытында жұмыс істеп жатыр. Ірі қалаларда алғашқы сынақтар өткізілді. Корея компанияларын елімізде 5G жобаларын іске асыру үдерісіне қатысуға шақырамын, — деді Президент.
Қасым-Жомарт Тоқаев жер қойнауын пайдалану саласының зор мүмкіндіктерін пайдалануға шақырды. Қазақстанда жер аумағының 25 пайызына ғана геологиялық зерттеу жүргізілгенін айтты. Бұл ретте, Мемлекет басшысы асыл және түсті металдарды өндіру бойынша бес дайын жобаның бар екенін атап өтіп, корей компанияларын Қазақстанның жер қойнауын бірлесіп игеруге шақырды.

Қазақстан Президенті кореялық әріптесімен әңгіме барысында біздің елдегі табиғи ресурстарға бірлесіп зерттеу жүргізу туралы ұсыныс айтқанын, кейін табиғи байлықты игеру барысында корей компанияларына құқықтық басымдық берілуі мүмкін екенін жеткізді.
Президент өз сөзінде Қазақстанда баламалы және жаңартылатын қуат көздерін дамытуға басымдық берілетінін атап өтті. Мемлекет басшысы жел және күн энергиясын пайдаланудың әлеуеті зор екенін айтып, корей компанияларына осы саладағы инвестициялық мүмкіндіктерді қарастыруды ұсынды. Одан бөлек, Қасым-Жомарт Тоқаев форумға қатысушыларды Қазақстанда Корея технологиялары бойынша ядролық отынды бірлесіп өндіруге, сондай-ақ, қалдықтарды энергетикалық жою саласындағы жобаларды іске асыруға шақырды.

Қасым-Жомарт Тоқаев Оңтүстік Кореямен машина жасау саласындағы ынтымақтастықты жоғары бағалап, бұл елдің ірі компанияларының қатысуымен автомобиль жасау саласы Қазақстан экономикасының қарқынды дамуына үлес қосқанын атап өтті. Осыған байланысты Президент автомобильдер желісін ұлғайтуға және өндіріс орындарын арттыруға әзір екенін мәлімдеді.
Мемлекет басшысы кореялық компаниялармен бірлесіп мұнай-газ өнеркәсібіне арналған жабдықтар мен қосымша бөлшектердің, сондай-ақ, жаңа технологиялар негізінде ауылшаруашылығы өнімдерін терең қайта өңдеу бойынша өндіріс ашуға мүдделі екенін айтты. Сонымен қатар, Қасым-Жомарт Тоқаев Қазақстан арқылы Азиядан Еуропаға жүк тасымалдау және корей экспортын Еуразиялық экономикалық одақ нарығына да әртараптандыру мүмкіндіктеріне тоқталды.

Президент инвесторларға арналған институционалдық ортаны қалыптастыру туралы айта келе, «Kazakh Invest» ұлттық компаниясының, арнайы экономикалық және индустриалдық аймақтардың, сондай-ақ, «Астана» Халықаралық қаржы орталығының әлеуетін пайдалануға шақырды.
Мемлекет басшысы сөзін қорытындылай келе аталған іс-шара екі ел арасындағы сауда-экономикалық өзара іс-қимылды тереңдетуге жасалған нақты қадам екенін айтты.
Қасым-Жомарт Тоқаев кореялық кәсіпкерлермен нақты жұмыс істеу үшін Премьер-Министрдің орынбасары Роман Склярдың жетекшілігімен арнайы жұмыс тобын құру туралы шешім қабылдағанын айтты. Президент ірі инвестициялық, институционалдық, инфрақұрылымдық жобаларды жүзеге асыруды және оған жеке мониторинг жүргізуді өз бақылауына алатынын атап өтті.

Дөңгелек үстелдегі әңгімені KITA Корея Халықаралық сауда ассоциациясының төрағасы Кристофер Ку жүргізіп отырды. «Самұрық-Қазына» ҰӘҚ» АҚ төрағасы, Корея Республикасының сауда, индустрия және энергетика министрі, сондай-ақ, Samsung Electronincs, Doosan Heavy Industries&Construction, Hyundai Engineering & Construction, Dongil Construction, Lotte Confectionery, BC Card, Seegene Medical Foundation, Korea Health Industry Development Institute (KHIDI), Dongkwang Trading Corporation және Kolon World Investment корей компанияларының басшылары сөз сөйледі.

Жиынға Қазақстан тарапынан Президент Әкімшілігінің басшылығы, Үкімет мүшелері, «Астана» Халықаралық қаржы орталығының, «ҚазТрансГаз», Kazakh Invest, «Қазақтелеком», Kaspi.kz және басқа да компаниялардың басшылары қатысты.
Дөңгелек үстел қорытындысы бойынша жалпы сомасы 1,7 миллиард АҚШ доллары болатын 34 келісімге қол қойылды. Оның 21-і коммерциялық және 13-і коммерциялық емес құжат. Корей технологиясын тартуға басымдық беретін бірлескен инвестициялық жобаларда жоғары тиімділігі мен өндірістің экологиялық тазалығына басты мән берілген.
///Кеңеске Президент Әкімшілігінің Басшысы Ә.Жақсыбеков, Жоғарғы сот төрағасы Қ.Мәми, Президент Әкімшілігі Басшысының орынбасары Т.Донақов, Бас прокурор Ж.Асанов, Ұлттық қауіпсіздік комитетінің төрағасы К.Мәсімов, Мемлекеттік қызмет істері және сыбайлас жемқорлыққа қарсы іс-қимыл агенттігінің төрағасы Қ.Қожамжаров, Ішкі істер министрі Қ.Қасымов, Әділет министрі М.Бекетаев, Қаржы министрі Б.Сұлтанов қатысты.
Нұрсұлтан Назарбаев «100 нақты қадам» Ұлт жоспарын іске асыру аясында заңның үстемдігін қамтамасыз етудің маңыздылығына назар аударып, осы бағытта дайындық жұмыстарын сапалы жүргізу қажеттігін айтты.
– Біз бүгін қылмыстық қудалау жүйесін жаңғыртудың базалық бағыттарын жетілдіру жөніндегі мәселені қарастырып отырмыз. Солардың қатарында, қылмыс процесінде азаматтарды қорғау деңгейін арттыру, тергеу жүргізу тәртібін оңтайландыру, қылмыс процесіндегі жарыспалылық, сотқа дейінгі сатыда сот бақылауын одан әрі күшейту, қылмыстық қудалау, прокуратура және сот органдары арасындағы өкілеттіктердің қайталануын болдырмау және оларды нақты бөлу, – деді Елбасы.
Соңында Қазақстан Президенті бірқатар нақты тапсырма берді.


///Қасым-Жомарт Тоқаев «АрселорМиттал Теміртау» АҚ металлургия комбинатындағы мырышпен және алюминиймен қаптау цехының жұмысымен танысты.
Кәсіпорынның атқарушы директоры Вадим Басин Президентке өндіріс процесін ұйымдастыру және жабдықтау жұмысының қағидалары туралы айтты.
Цех мырышпен қапталған орамды және табақша өнімдерін өндіреді. Цехтың жалпы өндірістік қуаты жылына 700 мың тонна өнім шығаруға жетеді.
Мемлекет басшысы цехтың дайын өнімдері мен жұмыс жүктемесін қарап көрді. Мырышпен қапталған табақшаларға конструкциялық материалдар өндірісі мен құрылыста сұраныс жоғары. Металлургия өндірісіндегі бұл өнімнің қосымша құны қымбат.
«АрселорМиттал Теміртау» АҚ бас директоры Наир Биджу Мемлекет басшысына кәсіпорынды одан ары дамыту перспективасы, жаңа кокс батареясы құрылысының жоспары, экологиялық қалдықтарды азайту жөнінде қабылданып жатқан шаралар жайында мәлімет берді.
– Бұл қазақстандық металлургиядағы көшбасшы кәсіпорын. Мұнда Қазақстанның Тұңғыш Президенті Нұрсұлтан Әбішұлы Назарбаев өзінің еңбек жолын бастаған. Біз өндіріс қуатын арттыруды мақсат етіп отырмыз. Маған жаңа инвестициялық жобалар, өндірісті жаңғырту, әлеуметтік жағдайды жақсарту жайында баяндады. Кәсіпорынның алдында тұрған міндеттер аз емес. Сондықтан оны ретіне қарай шешу керек. Ол жайында бұған дейін Премьер-Министрмен сөйлестім. Жаңа облыс әкімімен де бірқатар мәселені талқыладық. Барлық мәселені ақырындап шешу қажет, – деді Қазақстан Президенті.
Сонан соң Қасым-Жомарт Тоқаев металлургия зауытының еңбек ұжымымен әңгімелесіп, жұмыстарына табыс тіледі.
 








///Мемлекет басшысы Испания Королі VI Фелипені Қазақстанға бірінші рет ресми сапармен келуімен құттықтады.
– Тәуелсіздігіміздің алғашқы күндерінен бастап Испания біз үшін жақын ел болды. Ұлы тарихы мен мәдениеті қалыптасқан Испаниямен достық қарым-қатынаста болғанымызды мақтан тұтамыз. Осы ынтымақтастықтың негізі Король І Хуан Карлостың тұсында қаланды.
Нұрсұлтан Назарбаев Испания Короліне Қазақстан тәуелсіздігінің алғашқы жылдарындағы жан-жақты қолдауы, сондай-ақ халықаралық аренадағы ниеттестігі үшін алғыс айтты. 
– Сіздер Еуропадағы қауіпсіздік және ынтымақтастық ұйымында төраға болуымызға, сонымен қатар БҰҰ Қауіпсіздік Кеңесінің тұрақты емес мүшелігіне сайлануымызға қолдау білдірдіңіздер. Біз ынтымақтастығымызды одан әрі жалғастыруға дайынбыз, – деді Мемлекет басшысы.
Испания Королі Қазақстан Президентіне қонақжайлық көрсеткені үшін алғыс айтып, елімізді халықаралық «ЭКСПО-2017» мамандандырылған көрмесінің ашылуымен құттықтады.
– Менің сапарымның Астанада «ЭКСПО-2017» көрмесінің таңғажайып ашылу рәсіміне тұспа-тұс келуі – зор мәртебе. Сізді осындай ұлы оқиғамен құттықтаймын, – деді VI Фелипе.    
 


///
	

	Кездесу барысында Қазақстан мен Сингапур ынтымақтастығын одан әрі дамыту келешегі мәселесі талқыланды.

	Нұрсұлтан Назарбаев екі ел арасында ілгеріден ізгі қатынастар қалыптасқанын атап өтті.

	- Біз Мемлекеттік саясат мектебін, арнайы экономикалық аймақты құруды қоса алғанда, Сингапурдан көп үлгі алдық, - деді Қазақстан Президенті. 

	Мемлекет басшысы одан арғы ынтымақтастықты нығайтуға шақырды және Сингапур тарапы Қазақстан экономикасын индустриялық-инновациялық дамытуға барынша белсене қатысса деген тілегін білдірді.
///
	 

	Ресей Федерациясының Президенті Владимир Путиннің құттықтауында Қазақстан тарихындағы әлеуметтік, экономикалық және сыртқы саясат саласындағы айрықша табыстармен есте қалатын тұтас бір дәуірдің Нұрсұлтан Назарбаев есімімен тығыз байланысты екені айтылған.
	
	«Ресей-Қазақстан достық қарым-қатынасы дамуының табанды жақтаушысы ретінде Сіз елдеріміз арасындағы стратегиялық серіктестік пен одақтастықты нығайтуға жеке зор үлесіңізді қосып келесіз. Еуразиялық одақ жөніндегі Сіздің көреген идеяңыздың жүзеге асуының шын мәнінде дәуірлік маңызы бар», – делінген құттықтауда.
	 
	Қытай Халық Республикасының Төрағасы Си Цзиньпин өз құттықтауында Қазақстан Президентінің қолдауымен Шанхайда АӨІСШК IV саммиті табысты өтіп, оның құрылым жұмысының жаңа кезеңге шығуына септігін тигізгенін  атап өткен.
	
	«Қазақстан-Қытай қарым-қатынасының дамуын жоғары бағалаймын, Сізбен арамызда орныққан іскерлік қарым-қатынас пен берік достықты қадірлеймін, тығыз байланысымызды одан әрі жалғастыру ниетіндемін», – делінген құттықтау хабарламасында.
	
	Беларусь Республикасының Президенті Александр Лукашенконың құттықтауында Қазақстанның игілігі мен өркендеуі жолындағы Нұрсұлтан Назарбаевтың жан-жақты қызметі мен қажырлы еңбегі аса зор құрметке лайықты екені атап өтілген.
	
	«Еуразиялық экономикалық одақ құру туралы Сіздің ұсынысыңыз нақты жүзеге асты. Бұл қадам Белорусь-Қазақстан стратегиялық серіктестігін нығайтады және экономикалық әлеуетімізді, азаматтардың әл-ауқатын арттыру мақсатында достас елдеріміздің тиімді өзара ықпалдастығы үшін бұдан да қолайлы жағдайлар туғызатынына күмән жоқ», – дейді А.Лукашенко.
	
	Мемлекет басшысына Өзбекстан Республикасының Президенті Ислам Каримов өз құттықтауын жолдады, онда мемлекет және қоғам құру саласындағы Қазақстанның қол жеткізген табыстары, сондай-ақ халықтың бақуат тұрмысын қамтамасыз етуге бағытталған ауқымды әлеуметтік-экономикалық реформалар Нұрсұлтан Назарбаевтың есімімен тығыз байланысты екені айтылған.
	
	«Ғасырлардан тамыр тартатын достыққа, тату көршілестікке және өзара құрметке негізделген Өзбекстан-Қазақстан ұзақмерзімді стратегиялық қарым-қатынасының аясы халықтарымыздың мүддесі, өңірдегі бейбітшілік пен тұрақтылық жолында алдағы уақытта да барған сайын кеңейіп, тереңдей беретініне сенімдімін», – делінген құттықтау мәтінінде.
	
	Қазақстан Президентінің атына сондай-ақ Украина Президенті Петр Порошенкодан құттықтау келіп түсті, онда Қазақстан мен Украина бірлескен күш-жігер арқылы екіжақты ынтымақтастықтың ілгері қарай дамуын, сондай-ақ халықаралық аренадағы өзара тиімді ықпалдастықты қамтамасыз ететіні айтылған.
	
	«Украинада біздің мемлекеттеріміздің халқын біріктіретін байырғы тарихи, мәдени және экономикалық байланыстар жоғары бағаланады. Украина мен Қазақстан арасындағы серіктестік қарым-қатынастарды одан әрі тереңдету достас екі елдің мүддесіне сай келеді», – делінген құттықтауда.
/// 
Нұрсұлтан Назарбаев пен Владимир Путин екіжақты өзара ықпалдастықтың, соның ішінде сауда-экономика, отын-энергетика, ғарыш салалары мен мәдени-гуманитарлық саладағы  кең ауқымды мәселелерін талқылады.
Қазақстан мен Ресей Президенттері өңірлік және халықаралық күн тәртібіндегі бірқатар өзекті мәселелерді де қарастырды.
Нұрсұлтан Назарбаев өзінің Қазақстан Президенті болып сайланғаннан кейін шетелге алғашқы ресми сапармен шығып отырғанын айтты. 
– Біз 15 жылдан астам уақыт бойы бірге жұмыс істеп келеміз, осы жылдары Қазақстанның Ресеймен қарым-қатынасы нығайды. Біз Сізбен Одақтастық туралы шартқа қол қойдық, оның аясында көптеген мәселелер жүзеге асырылуда. Біз Еуразиялық экономикалық одақты құрдық. Дағдарыс жағдайында елдеріміздің арасындағы тауар айналымы төмендегеніне қарамастан, ЕАЭО-ның болашағы зор деп есептеймін. Елдеріміздің екіжақты қарым-қатынастары жасалған уағдаластықтарға сай дамып келеді, – деді Мемлекет басшысы.
Қазақстан Президенті сондай-ақ  В.Путинді Ұлы Отан соғысындағы Жеңістің 70 жылдығымен құттықтады.
Владимир Путин де Нұрсұлтан Назарбаевты сайлаудағы айқын жеңісімен құттықтап, екі ел арасындағы жемісті ынтымақтастықтың жалғасатынына үмітін білдірді.
– Елдегі соңғы жылдардағы өзгерістер, Қазақстан азаматтарының сайлау науқанына қалай қарайтыны, олардың Сіздің атқарған жұмысыңызға қалай баға беретіні – ең құндысы осы. Біздің екіжақты байланыстарымыз бұдан әрі де қарқынды және сайлауға дейінгі жылдардағыдай жемісті болатынына сенімдімін, – деді Ресей Президенті.
Сондай-ақ В.Путин интеграциялық үдерістер саласындағы бастамалары үшін Қазақстан Президентіне алғыс айтты.
– Бүгінде біздердің жасап жатқанымыздың, экономикалық одағымызды тереңдете түсу бағытындағы қосымша қадамдардың дені Сіздің еңбегіңіз. Сіздің Кеден Одағын, ал сосын ЕАЭО-на құру туралы бастама көтеріп, сөйлеген кезіңіз менің өте жақсы есімде. Ең бастысы, Қазақстанның өз дамуымен де, интеграциялық үдерістердің өрістеуімен де байланыстының барлығы жүзеге асуда, – деді Ресей Президенті.

///Мемлекет басшысы монументтің ашылу рәсімін Қазақстан Республикасының Конституциясы күні қарсаңында өткізудің символдық мәні бар екенін атап өтіп, 29 тамыз Қазақстанның жаңа тарихындағы айрықша күн саналатынын айтты.
– 1949 жылы дәл осы күні Семей полигонында ядролық қару алғаш рет сыналған болатын. Қырық жыл бойғы 450-ден астам жарылыстың салдарынан миллиондаған адам зардап шекті. Менің Жарлығыммен 1991 жылғы 29 тамызда Семей полигоны жабылды. Бүгін, Ядролық сынақтарға қарсы халықаралық іс-қимыл күні, біз елордамызда жаңа маңызды нысанды – «Бейбітшілік қабырғасы» монументін ашып отырмыз, – деді Қазақстан Президенті.
Нұрсұлтан Назарбаев еліміздің ішкі саяси тұрақтылық пен қоғамдық келісімді сақтай отырып, бейбітшілікті, достықты, өзара құрмет пен мәдениетке негізделген қағидаттарды ұстанатынын айтты, сондай-ақ Қазақстанның бейбіт бастамалары замандастарымыз бен болашақ ұрпағымыз үшін лайықты үлгі болып, бүкіл адамзат жылнамасына енгенін атап өтті.
– Семей ядролық полигонының жабылуы, ядролық қару-жарақтан бас тартуымыз, Азиядағы өзара іс-қимыл және сенім шаралары кеңесін құру бастамасы, Әлемдік және дәстүрлі діндер көшбасшыларының съездері, «Әлем. XXI ғасыр» манифесі, Сирия жөніндегі Астана процесі – осының бәрі Қазақстанның жаһандық қауіпсіздікті нығайтуға қосқан нақты үлесі, – деді Елбасы.
Нұрсұлтан Назарбаев халықтар арасында нақты және ментальдық тұрғыдан бөле-жарудың пайда болуына әкеп соқтырған ауқымды қақтығыстарды, нәсілшілдікті, діни төзбеушілікті адамзат баласының ғасырлар бойы басынан көп өткергенін атап өтіп, бүгінде әлемдік қоғамдастықтың халықаралық терроризм мен радикалды идеялар сияқты жаңа сын-қатерлерге тап болғанына тоқталды.
– Астанада монументтің бой көтеруі тарих сабақтарынан тәлім алып, оны ұмытпауға және еліміздегі бейбітшілік пен ынтымақты бағалауға үндейді. «Бейбітшілік қабырғасы» – бейбіт өмірдің құндылығын дәріптеуді және өткен тарихымыздың қасіретті кезеңдерін қайталамауды замандастарымыздың есіне салып тұратын нысан, – деді Қазақстан Президенті.
Мемлекет басшысы бұл мемориалдың елорданың тағы да бір көрікті орнына және шаһардың айтулы нысанына айналатынына сенім білдірді.
– Біздің бітімгершілік бастамаларымыз, ең алдымен, болашақ ұрпаққа арналады. Біз барлық тілде ұрпақтарымызға «Бейбітшілікті сақтаңдар!» дейміз. Бұл – жер бетіндегі әрбір адамның бойында болуға тиіс ең басты құндылық, – деді Нұрсұлтан Назарбаев.
Соңында Қазақстан Президенті елорданың 20 жылдығына тарту жасаған Ақтөбе облысына ризашылық білдіріп, Астана тұрғындары мен қала қонақтарына және барша қазақстандықтарға бейбіт өмір, бақ-береке тіледі.







///Мәжіліс спикері Президентке конституциялық реформаларды одан әрі нақты жүзеге асыруға қатысты алдағы заң шығару жұмыстары жөнінде баяндады.
Парламенттің төменгі палатасының төрағасы Мемлекет басшысына Мәжіліс депутаттары мен «AMANAT» партиясының мүшелері референдумның мән-маңызын түсіндіру науқаны барысында азаматтардан 20 мыңнан астам өтініш жинағанын айтты. Үкіметпен бірлесе отырып, қазақстандықтардың барлық ұсынысы мен көтерген мәселелері пысықталады және заң шығару жұмысы кезінде ескеріледі.
Сонымен қатар Ерлан Қошанов Қасым-Жомарт Тоқаевқа Қазақстан делегациясының 6 маусымда Ереванда өткен ҰҚШҰ Парламенттік Ассамблеясы кеңесінің көшпелі отырысына қатысқаны жөнінде айтты.
Аталған жиын барысында ҰҚШҰ Парламенттік Ассамблеясы халықаралық бақылаушылар миссиясы жұмысының қорытындысы жарияланды және елімізде өткен референдум ұлттық заңнамаға толық сай келеді деп танылды.
Сонымен қатар Парламенттік Ассамблея халықаралық және аймақтық деңгейде қауіпсіздік мәселесін шешу үшін БҰҰ аясында Ұжымдық қауіпсіздік шарт ұйымы бітімгерлік әлеуетінің даму барысын талқылады.
 
 
///
	

	Отырыс басталар алдында оған қатысушылар Кеңес Одағының Батыры, Халық қаһарманы, Қазақстан Республикасының алғашқы қорғаныс министрі Сағадат Нұрмағамбетовті бір минут үнсіздікпен еске алды.

	– Өткен соғыстың батыры, нағыз жауынгер. Тәуелсіздік жылдары ол бізбен бірге болды және өз Отанын сүйетін, еңбексүйгіштігімен, табандылығымен, ержүректілігімен ерекшеленген адам ретінде халықтың есінде қалды. Өмірлік тәжірибесімен біздің жас буынды тәрбиелеуге болатын жалпыхалықтық маңызы бар тұлғадан айрылдық, – деді Нұрсұлтан Назарбаев.   

	Отырыста геосаяси ортадағы өзгерістерді ескере отырып, Қазақстанның даму стратегиясына және ұлттық қауіпсіздік жүйесін жаңғырту шараларына қатысты мәселелер қаралды.  

	Қазақстан Президенті қазіргі әлемде қауіпсіздікке төнген қатердің азаймай отырғанын атап өтті. Олардың қатарында терроризм, әлеуметтік кикілжіңдер, жалғасып жатқан экономикалық тұрақсыздық бар. Осы орайда Мемлекет басшысы әлемдегі ахуалды ұдайы назарда ұстап, жағдайға орай ұлттық қауіпсіздік жүйесіне жедел түзетулер енгізу және бейімдеу үшін дер кезінде шаралар қабылдау қажеттігін атап өтті.

	Отырыс барысында қаралған мәселелер бойынша Президенттің көмекшісі Е.Қазыханов, Президенттің көмекшісі – Ұлттық Қауіпсіздік Кеңесінің Хатшысы Қ.Қожамжаров сөз сөйледі.

	Отырыстың қорытындысында Қазақстанды өңірлік өзгерістер мен жаһандық ахуалға бейімдеуге, сондай-ақ ұлттық қауіпсіздік жүйесін жаңғыртуға бағытталған шаралар кешені мақұлданды. Атап айтқанда, бірқатар институттық, нормативтік-құқықтық және ұйымдастыру шаралары көзделіп отыр.

/// 
Ғабит Жақыпбайұлы Байжанов Қазақстан Республикасы «Сырбар» Сыртқы барлау қызметінің директоры болып тағайындалсын.
 
 
Қазақстан Республикасының
                Президенті                                                     Н.Назарбаев
 
 
Астана, Ақорда, 2015 жылғы  24 ақпан
                    № 1017
 
 
///Мемлекет басшысы Қасым-Жомарт Тоқаев Сеулдегі Кибер университеттің аумағына орнатылған ұлы Абай бюстінің ашылу салтанатына қатысты.

– Сеул төрінде қазақ халқының ұлы перзенті, ақын Абай Құнанбайұлының бюсті орнатылды. Бұл – корей бауырларымыздың қазақ халқына деген зор құрметінің белгісі, – деді Қазақстан Президенті.

Бюсттің жобасы Қазақстанда дайындалып, тұтас мүсіні Кореяда қоладан құйылған. Қасым-Жомарт Тоқаев бюсттің Корея астанасындағы университет аумағына орнатылуының маңызды екеніне тоқталды.
– Абай – ұлы ақын ғана емес, кемеңгер ойшыл, әйгілі ағартушы. Сондықтан, Абайға арналған бюсттің білім ордасына қойылуы орынды шешім екені сөзсіз. Мұның символдық мән-маңызы айрықша. Ол жұртты ғылым игеруге, білімдар болуға үндеді. Жаңашылдық пен жасампаздықты дәріптеді. Абай мұрасы – біздің елімізге ғана емес, барша адамзатқа ортақ құндылық. Дала данышпанының «Адам баласы адам баласынан ақыл, ғылым, ар, мінез деген нәрселермен озбақ» деген сөзі бар. Бұл қасиеттерді корей халқы да ерекше бағалайтынын білеміз. Осы құндылықтардың арқасында қазіргі таңда Корея Республикасы озық дамыған мемлекеттердің қатарына қосылып отыр. Былтыр біз Абайдың 175 жылдық мерейтойын атап өттік. Осыған орай, көптеген ауқымды іс-шаралар ұйымдастырдық. Абай шығармалары әлемнің бірнеше тіліне аударылды. Соның ішінде, корей тілінде «Алтын шаңырақта шырқалған ән» атты кітабы жарыққа шықты. Кореяда ұлы ойшылға арналған маркалар әзірленді. Мұның бәрі екі елдің рухани ынтымақтастығын одан әрі нығайта түсері анық, – деді Мемлекет басшысы.

2010 жыл Қазақстанның Кореядағы жылы деп жарияланса, 2011 жылы Кореяның Қазақстандағы жылы атап өтілді. Қасым-Жомарт Тоқаев осы шаралар арқылы барлық бағыттағы байланыстардың арта түскеніне тоқталды.
– Әсіресе, мәдени-рухани саладағы ынтымағымызды нығайттық. Осындай тығыз қарым-қатынас болашақта да жалғасын табады. Қазақстанның жетекші оқу орнында корей тілі оқытылып келеді. Кореялық студенттер де қазақ тілін оқып жүргенін жақсы білемін. Бұл, әрине, көңіл қуантарлық ерекше жағдай. Көптеген қазақ жастары корей университеттерінде білім алуда. Біз білім, ғылым және мәдениет саласындағы ынтымақтастықты одан әрі жалғастыра береміз. Бұл өзара байланысты келешекте де достық рухта дамыта түсуге жол ашады, – деді Қазақстан Президенті.

Мемлекет басшысы сөзінің соңында атсалысқан азаматтарға шынайы ризашылығын білдіріп, Абай мұрасының Корей халқының рухани әлемінен орнын табатынына сенімді екенін айтты.

Бұдан кейін Қасым-Жомарт Тоқаев кибер университеттің арт-студиясымен танысты.


 

///Жиынға Қазақстан Республикасының Тұңғыш Президенті – Елбасы Кеңсесінің Басшысы М.Қасымбеков, Қазақстан Республикасының Тұңғыш Президенті – Елбасының Көмекшісі – Қазақстан Республикасының Президенті Іс Басқарушысының Бірінші орынбасары А.Бисембаев, Қазақстан Республикасының Тұңғыш Президенті – Елбасы Кеңсесінің, сондай-ақ Тұңғыш Президент Қоры мен кітапханасының құрылымдық бөлімшелерінің жетекшілері қатысты.
Жиын барысында Елбасы Нұрсұлтан Назарбаевқа Қазақстан Республикасының Тұңғыш Президенті – Елбасы Кеңсесінің қызметіне байланысты ұйымдастырушылық-құқықтық мәселелердің аяқталғаны жөнінде баяндалды, сондай-ақ, Қазақстан Республикасының Тұңғыш Президенті – Елбасы Кеңсесіне кадрларды іріктеу жұмыстарының нәтижелері туралы ақпарат ұсынылды.
Нұрсұлтан Назарбаев Тұңғыш Президент Кеңсесінің алдына қойылған міндеттердің уақтылы және тиімді орындалуын қамтамасыз ету қажеттігін атап өтті.
– Мен Тұңғыш Президент – Елбасының тиісті конституциялық заңмен реттелетін міндеттерін атқаруға кірістім. Сонымен қатар, мен Қауіпсіздік Кеңесінің, Қазақстан халқы Ассамблеясының төрағасымын, «Nur Otan» партиясына басшылық етуді жалғастыра беремін. Алдымызда ауқымды жұмыс тұр. Осы қызметті қамтамасыз ету үшін Тұңғыш Президенттің Кеңсесі құрылды. Ұйымдастыру мәселелерінің барлығы шешілді. Енді бәріміз жүктелген міндеттерді орындауға кірісуіміз керек, – деді Елбасы.
Нұрсұлтан Назарбаев мемлекетті одан әрі дамыту жөніндегі стратегиялық міндеттерді сапалы шешу мақсатымен ведомствоаралық өзара тиімді ықпалдастық орнатудың қажеттілігін айтты.
– Бүгінде Президент те, Үкімет те мен бекіткен бағдарламалық құжаттарда, Жолдауда қамтылған, сондай-ақ партия съезінде айтылған міндеттерді орындау бағытында жұмыс істеуде. Бәріміз Қазақстанның игілігі үшін, еліміздің тұрақтылығын, бірлігі мен дамуын қамтамасыз ету үшін жұмыс істеуге тиіспіз. Бұл – бәрімізге ортақ міндет, – деді Нұрсұлтан Назарбаев.
Қазақстанның Тұңғыш Президенті қоғамдық маңызы бар бастамаларды жүзеге асырудың маңыздылығына баса мән берді. Бұл ретте, Елбасы Нұрсұлтан Назарбаев Тұңғыш Президент қорының талантты жастарға жан-жақты қолдау көрсетуге бағытталған жобаларын іске асырудың өзектілігін атап өтті.
Жиын қорытындысы бойынша Елбасы бірқатар нақты тапсырма берді.
 
Қазақстан Республикасының Тұңғыш Президенті – Елбасының Баспасөз қызметі


///Салтанатты рәсім барысында Қазақстан мен Сербия басшылары Жамбыл Жабаевтың бюстіне гүл шоқтарын қойды.
Нұрсұлтан Назарбаев жиналғандарға арнаған сөзінде қазақтың ұлы ақынының туғанына 170 жыл толған тұста Белград қаласында оның ескерткішінің ашылуы маңызды оқиға екенін атап өтті.
– Бүгінгі іс-шара қазақ ақындары мен жазушыларының туындылары серб тіліне және керісінше серб қаламгерлерінің шығармалары қазақ тіліне аударылуына ықпалын тигізсе деймін. Осылайша, біз халқымызды және жастарымызды жақындастыра түсеміз, – деді Қазақстан Президенті.
Мемлекет басшысы алдағы уақытта Сербияның Қазақстандағы мәдени күндерін және Белградта еліміздің мәдени күндерін өткізуді ұсынды.
Соңында Нұрсұлтан Назарбаев бұдан кейін Қазақстан мен Сербия арасындағы мәдени және гуманитарлық байланысты нығайту қадамдары жалғасын табатынына сенім білдірді.
Сондай-ақ, іс-шара барысында Сербия Президенті Т.Николич пен Белград қаласының мэрі С.Мали сөз сөйледі.


///
	 

	Корпорация жұмысшылары Қазақстан Президентіне Жезқазған және Сәтбаев қалаларын, сондай-ақ Қарағанды облысының Ұлытау ауданын дамытуға бағытталған шаралар үшін алғыстарын білдірген. Авторлар өңірге көрсетілген қолдаудың арқасында айтарлықтай оң өзгерістер болғанын атап өткен.

	«Жезқазған – Бейнеу» теміржолын пайдалануға беру елеулі оқиға болды, соның арқасында біздің өңір индустриялық және коммерциялық тұрғыдан дамуға тың серпін алып отыр», – делінген хатта.

	Корпорация жұмысшылары сондай-ақ Қазақстан Президентінің тапсырмасымен Жезқазған мыс қорыту зауыты жұмысын қайта жандандырғанын, онда металы аз кендерді алу үшін гидрометаллургия технологияларын енгізу үрдісі басталғанын атап өткен. Авторлардың айтуынша, мұндай өзгерістер өңір тұрғындарының табысты болашаққа деген сенімін арттырады.  

	Соңында «Қазақмыс корпорациясы» ЖШС ұжымы Мемлекет басшысының көрсетіп отырған қолдауына тағы да алғыстарын айтып, оған денсаулық тіледі.

	 

	 
///Қазақстан Президентіне ұлттық атом компаниясының 2020 жылы атқарған жұмыстарының негізгі нәтижелері мен алдағы кезеңге арналған жоспарлары туралы баяндалды.
Ғалымжан Пірматовтың айтуынша, компания коронавирус пандемиясына қарамастан алдына қойылған барлық міндетті орындаған. «Қазатомөнеркәсіп» акционерлік қоғамы үшінші жыл қатарынан өнім өткізу ісінде жоғары көрсеткіштерге қол жеткізіп, уран өндіру және сату көлемі бойынша әлемдік нарықтағы көшбасшы мәртебесін сенімді түрде сақтап отыр.
Сонымен қатар Мемлекет басшысына цифрлық трансформация бағдарламасының жүзеге асырылу барысы, компаниядағы бизнес-процестердің жетілдірілуі және жылу бөлетін құрылғылар (ЖБҚ) шығаратын зауыт құрылысының аяқталуы жөнінде мәлімет берілді.
Кездесу қорытындысы бойынша Қасым-Жомарт Тоқаев «Қазатомөнеркәсіп» басшысына бірқатар нақты тапсырма берді.
 

/// 
Кездесуге президенттер – Қазақстаннан – Нұрсұлтан Назарбаев, Армениядан – Серж Саргсян, Беларусь Республикасынан – Александр Лукашенко, Қырғызстаннан – Алмазбек Атамбаев, Ресей Федерациясынан Владимир Путин, сондай-ақ  Еуразиялық экономикалық комиссия алқасының төрағасы В.Христенко қатысты.
Мемлекеттер басшылары Еуразиялық экономикалық одақ қызметінің қазіргі мәселелерін, ұйым аясындағы серіктестікті тереңдету мен халықаралық ынтымақтастық аясын кеңейту келешегін, сондай-ақ Қырғызстанның Одаққа қосылу үдерісін талқылады.
Отырысқа қатысушыларға арнаған сөзінде Нұрсұлтан Назарбаев Еуразиялық экономикалық одақ құру туралы шартқа қол қойылғанына бір жыл толғанда өтіп отырған кездесудің айрықша сипатын атап айтты.
– Мүдделер теңдігі, прагматизм және кезеңділік қағидаттарына негізделген интеграциялық бірлестік біздің мемлекеттерімізді және экономикаларымызды әлемдік дағдарыстың күрделі жағдайында нығайтуға қабілетті екеніне сенімдімін. ЕАЭО жұмысы түбегейлі басталғалы бері біздің қатарымыз Армения және Қырғызстанның қосылуы арқылы толықты. Бірлескен ынтымақтастық болашақта елдеріміздің байланысын нығайтып, Еуразиялық одақтың дамуына тың серпін берері анық, – деді Қазақстан Президенті. 
Мемлекет басшысы халықаралық қоғамдастықтың бұл экономикалық бірлестікке қызығушылығы артып келе жатқанына тоқталды. 
– Бүгінде бірқатар мемлекеттер бізге сауда-экономикалық қатынастар орнату, еркін сауда ұсынысымен шығуда. Мәселен, үкіметаралық кеңес отырысының аясында ЕАЭО мен Вьетнам арасында еркін сауда аймағы туралы бірінші келісімге қол қою жоспарланып отыр. Келісім жобасы қазір мемлекетішілік үдерісте қарастырылып жатыр. Сондай-ақ бүгінде Қытай Халық Республикасымен серіктестік және ынтымақтастық туралы келісім жасау жөніндегі келіссөздерді бастау мәселесі күн тәртібінде тұр. Түркия, Иран, Үндістан, Моңғолия, Әзербайжан осы кезеңдегі келесі әлеуетті серіктестер бола алар еді, – деді Нұрсұлтан Назарбаев.
Қазақстан Президенті қабылданған шешімдерді жүзеге асыру жұмысы үкімет тарапынан да, комиссия тарапынан да жүйелі және бірізді ыңғайдан келуді талап ететініне назар аударды. 
– Барлық уағдаластықтарды кезең-кезеңмен іске асыру мерзімдерін біз айқындап алдық. Ұйымымыз біртіндеп барынша тиімді сипат алып келеді, қажетті шарттық база қалыптасуда. Оның орнықты дамуы осыған негізделеді, – деді Мемлекет басшысы.
Нұрсұлтан Назарбаев әлемдегі күрделі экономикалық жағдайға қарамастан, ЕАЭО өзіне мүше елдердің барлығының игілігі жолында бұдан әрі даму үшін зор әлеуетке ие екеніне сенім білдірді. 
– Қазір, дағдарыс пен Батыстың санкциялық саясаты жағдайында тауар айналымының төмендеуі байқалады. Бірақ біздің қарым-қатынасымыздың жалпы жағдайы сондай – кәсіпорындар мен тауарлардың ауысуы, бірлескен кәсіпорындардың құрылуы үдерісі жүріп жатыр. Біз дұрыс жолда келеміз деп санаймын. Қазақстан елдеріміздің арасындағы сауда-экономикалық ынтымақтастың орасан әлеуетіне ие Еуразиялық экономикалық одақ жұмысына аса зор маңыз беріп келді және солай бола да береді. Біз өзара тиімді құжаттарды әзірлеу мен қабылдау үшін қажетті күш-жігерді жұмылдыратын боламыз, – деді Қазақстан Президенті.
Отырыс барысында мемлекетаралық ынтымақтастықты түрлі салаларда одан әрі дамытуға бағытталған бірқатар құжаттарға қол қойылды.



///2018 жылғы 16 қаңтарда Президент Дональд Трамп Президент Нұрсұлтан Назарбаевты Ақ үйде қабылдады. Сапар Қазақстан мен АҚШ арасындағы тығыз коммерциялық және сауда байланыстарын нығайтып, жаңа жұмыс орындарын ашуға және екі ел экономикасының өсімін арттыруға мүмкіндік береді. Президент Н.Назарбаев осы шаралар Қазақстанның 2050 жылға қарай әлемнің озық дамыған отыз жаһандық экономикасының қатарына кіруі үшін маңызды екенін атап өтті. Сапар барысында бірқатар коммерциялық келісім-шарттар мен құжаттарға, оның ішінде «Boeing», «GE Transportation», «Эйр Астана», «Қазақстан теміржолы» және «Скат» компанияларының 2,5 миллиард АҚШ долларынан астам көлемде америкалық өнімдер мен қызметтерді сатып алу жөніндегі жаңа келісімдеріне қол қойылды.
 
Осы экономикалық ынтымақтастық мынадай негізгі бағыттарды қамтиды:
 
Өңірлік сауда және экономикалық даму
 
Үкіметаралық ынтымақтастық. Қазақстан мен АҚШ ДСҰ міндеттемелерін орындау, қазіргі дау-дамайларды шешу, Қазақстанның инвестициялық ахуалын жақсарту және екіжақты инвестицияларды арттыру жөніндегі ынтымақтастықты жалғастырып келеді. Екі ел жақында АҚШ пен Қазақстанның жоғары лауазымды тұлғаларының сапарларын жеңілдету арқылы екіжақты байланыстарды нығайтатын аэронавигациялық келісімге қол қойды.
Өңірлік саудаға жәрдемдесу. Қазақстан мен АҚШ өңірдегі сауданы кеңейтуге ықпал ететін Орталық Азиядағы сауда және инвестициялар жөніндегі негізгі келісімнің (ТИФА) аясында өзара ынтымақтастығын жалғастырып келеді.
 
Екі жақты сауда. 2016 жылы екіжақты сауда көлемі 1,9 миллиард АҚШ долларына жетті. Екі ел сауда қатынастарын одан әрі кеңейтуге ықылас танытты. АҚШ Қазақстанның азаматтық авиация туралы екіжақты келісімге қол қою ниетін құптайды. Бұл келісім әуе жолаушыларына қолжетімді, ыңғайлы және тиімді қызмет ұсына отырып, экономикалық қатынастарды нығайтады және іскерлік байланыстардың өсуіне ықпал ететін болады.
 
Коммерциялық әуе кемелерімен сауда жасау. Сапар барысында екі көшбасшы АҚШ-та 7,1 мың тікелей және жанама жұмыс орнының ашылуын қолдайтын 1,3 миллиард қаржы көлеміндегі «Boeing» және Қазақстан әуекомпаниялары арасындағы жекелеген келісімдерді мақұлдады. Атап айтқанда, «SCAT» компаниясы «Boeing-737 MAX 8» моделінің алты ұшағына тапсырыс берді. Алғашқы ұшақтың жеткізілуі 2018 жылғы наурызға жоспарланған. Бұл әуе кемелері «SCAT» компаниясының өңірлік және халықаралық желісін кеңейте отырып, Қазақстан мен Орталық Азияда меншіктегі және қолданыстағы «737 MAX»-тың тұңғыш үлгілері болады. Сонымен қатар Қазақстанның «Эйр Астана» ұлттық әуекомпаниясы қолданыстағы келісімшарттың талаптарына сәйкес үш «787 Dreamliner» ұшағын 2021 жылға дейін жеткізу жоспары бойынша сатып алуға ниетті екенін растады.
 
Теміржолдар. «Дженерал Электрик» (GE) және «Қазақстан теміржолы» (ҚТЖ) компаниялары 3,5 мың жаңа жұмыс орнын қамтитын, құны шамамен 900 миллион АҚШ долларын құрайтын екі жаңа стратегиялық бастама жасасты. «Дженерал Электрик Транспортейшн» команиясы  «ҚТЖ» үшін 2019 жылдан жеткізіле бастайтын 300 тіркемелі локомотив жасап шығарады. Сондай-ақ, «Дженерал Электрик Транспортейшн» 2018 жылдан бастап «ҚТЖ» компаниясының қолданысындағы 175 «Дженерал Электрик Эво» локомотивіне қызмет көрсету және қолдау мақсатымен қызметін ұсыну туралы 18-жылдық келісімге қол қойды. Келісім Астанадағы ҚТЖ-ның негізгі теміржол желісін кеңейтуге арналған.
 
Ауыл шаруашылығы. АҚШ пен Қазақстан ауыл шаруашылығы саласындағы сауда қарым-қатынастарын дамытудың маңыздылығын мойындайды және ынтымақтастықты, соның ішінде бірлескен ауыл шаруашылығы зерттеулерінің аясындағы ынтымақтастықты кеңейту үшін мүмкіндіктерді қарастыруды жалғастырады. Бірлескен зерттеу жұмысы екі елге қауіпсіз және кең ауқымды азық-түлікпен қамтамасыз ету үшін табысты жұмыс істеуге көмектеседі.
 
Ауғанстанның дамуы. АҚШ пен Қазақстан саяси қолдау көрсету, өңірлік сауданы ұлғайту және экономикалық даму арқылы Ауғанстандағы тұрақтылық пен дамуды қолдайды. Қазақстан Ауғанстан азаматтары үшін арнайы оқу бағдарламасының аяқталғанын жариялады және Қазақстан мекемелерінде осы елдің мамандарын оқытуды жалғастыруды ұсынды.
 
Цифрлық инфрақұрылым. «GE Digital» және «Самұрық-Қазына» ұлттық әл-ауқат қоры Қордың  индустриялық компаниялар портфелінің цифрлық дамуын тездетуге бағытталған стратегиялық әріптестік туралы келісімге қол қойды. Келісім Қазақстанда тұрақты цифрлық экожүйені құрудағы компаниялардың жетістігін көрсетеді және  «Predix» платформасына негізделген «GE» цифрлық айқындамасын бірлесе бағалауды көздейді.  
 
Ғарышты зерттеудегі көшбасшылық. Құрама Штаттар Қазақстанның Халықаралық ғарыш станциясында жұмыс істейтін америкалық ғарышкерлердің аттандырылып, аман-есен қайта оралатын бекеті болып саналатынын ризашылықпен атап өтеді. АҚШ Қазақстанға 2018 жылғы 3 наурызда Жапониядағы Ғарышты зерттеу мәселелері жөніндегі 2-ші халықаралық форумға қатысуды ұсынады. Қазақстан мен АҚШ Халықаралық хартия аясында қоршаған ортаға және табиғатқа төнген қауіп-қатерлерді анықтау үшін ғарыштық техниканы қолдану саласында ынтымақтасу мүмкіндігін зерттейді. Бұл хартия табиғи және техногендік сипаттағы апаттардан зардап шеккен елдер үшін ғарыш деректерін қабылдап, таратудың бірыңғай жүйесін қамтамасыз етуге бағытталған.
 
Денсаулық сақтау. АҚШ және Қазақстан АҚШ-тың Ауру түрлерін бақылау және алдын алу орталықтарымен (CDC) бірлесе отырып, Қазақстан Республикасындағы денсаулық сақтау саласындағы көрсетілетін қызметтерді дамытады. Сонымен қатар, Питтсбург университетінің Медициналық мектебі (UPMC)  Назарбаев Университетімен Қазақстан және бүкіл Орталық Азия азаматтарына қызмет көрсететін әлемдік деңгейдегі онкологиялық орталық құру жөнінде ынтымақтастық орнатқан. 
 
Фармацевтика. «Pfizer» компаниясы Жоғары технологиялық медициналық өнімнің қайталама қаптамасын оқшаулау жөніндегі жобаны іске асыру мүмкіндігі жөнінде Қазақстанмен өзара түсіністік туралы меморандумға қол қойды. Оң шешім қабылданған жағдайда, бұл жоба Қазақстанда дəрі-дəрмектерді тасымалдап, сақтау үшін тізбекті салқындату жүйелерін жетілдіру шараларын қамтуы мүмкін.
 
Қазақстан және болашақтың энергиясы
 
«ЭКСПО-2017» халықаралық көрмесі. Қазақстан «Болашақтың энергиясы» тақырыбы аясында энергетика саласының инновациядағы көшбасшылығын көрсете отырып, Астанада «ЭКСПО-2017» көрмесін өткізді. ЭКСПО кешендері «Астана» халықаралық қаржы орталығы және Инновациялық технологиялар паркі үшін берілетін болады.
 
Стратегиялық энергетикалық диалог. 2017 жылы Құрама Штаттар мен Қазақстан бұрынғы екіжақты энергетикалық әріптестікті Стратегиялық энергетикалық диалог деңгейіне көтерді. Диалог аясындағы практикалық талқылаулар 2018 жылы басталады. Бұл кеңейтілген формат бейбіт атом өнеркәсібін дамыту, көміртегіні ұстау, сақтау және утилизациялау технологиялары мен энергия тораптарының тұрақтылығы, сондай-ақ ядролық қауіпсіздік пен қаруды таратпау салаларындағы ынтымақтастықтың негізін қалайды.
 
Мұнай мен газды экспорттау және инвестициялар. «Шеврон» және «ЭксонМобил» компаниялары Қазақстан нарығына 1993 жылы еніп, жаңа тәуелсіз елге инвестиция салған алғашқы ең ірі мұнай кәсіпорындарына айналды.
 
Атом энергетикасы. Қазақстан және Құрама Штаттар қауіпсіз атом энергетикасын ілгерілету үшін ынтымақтасуға ниетті.
 
Өңірлік энергетикалық жүйені жаңғырту. Қазақстан мен Құрама Штаттар Орталық Азияның өңірлік энергетикалық жүйесін қайта біріктіруге, энергетикалық қауіпсіздікті арттыруға, экономикалық тұрақтылықты жақсартуға және коммерциялық инвестицияларды қолдауға арналған технологиялар мен жобаларды зерделеуге келісті.
«Болашақтың энергиясы» – өңірдің атмосфераға зиянды заттарды аз көлемде шығаратын, климаттық тұрғыдан орнықты экономикаға өтуіне көмектесетін 2015 жылғы Орталық Азияның бес елі мен Америка Құрама Штаттарының әріптестігі (С5+1) туралы бірлескен декларация аясындағы өңірлік шара.
«Болашақтың энергиясы» бағдарламасы Қазақстандағы энергетикалық тиімділікті арттыратын, сондай-ақ парниктік газдарды шығаруды азайтудың биік мақсаттарын белгілеп, оларға жету мүмкіндіктерін жақсарту үшін қайта қалпына келетін энергия саласындағы жобаларды қолдайды.
 
Адам капиталын нығайту
 
Визалық бағдарлама. 2015 жылы Қазақстан АҚШ азаматтары үшін визасыз кіру жөніндегі қысқамерзімді бағдарламасына бастамашылық жасады, ал Құрама Штаттар Қазақстан азаматтары үшін 10 жылдық іскерлік және туристік визаларды бере бастады. Бұл визалық режімдер инвестиция және туризм үшін жаңа мүмкіндіктер ашып, екі ел арасындағы байланыстың артуына ықпал етті.
 
Саяхаттар. Бүгінде Құрама Штаттарда шамамен 26 мың Қазақстан азаматы тұрады. Ал Қазақстанды 5 мыңнан астам АҚШ азаматы мекендейді. Өткен жылы Құрама Штаттар Қазақстан азаматтарына 18 мыңға жуық виза берді, бұл Құрама Штаттарға көп сапар жасауға мүмкіндік туғызды.
 
Білім беру. Құрама Штаттар Қазақстан Республикасына үштілді қоғам құру үшін көмектесуге дайын екенін білдірді. Құрама Штаттар Қазақстанда ағылшын тіліне қолжетімділікті жақсарту және ағылшын тілі мұғалімдерінің жаңа буынын даярлау мақсатымен даму бағдарламасын ресурстармен қамтамасыз ететін болады. 2017 жылы 2800-ден астам Қазақстан мұғалімдері ағылшын тілінен біліктілігін арттыру жөнінде интернет-семинарларға қатысты.
 
         «Болашақ» бағдарламасы. 1993 жылы Қазақстан шет елдерде оқу үшін «Болашақ» президенттік стипендиясы бағдарламасын бастады. Қазақ тілінде «келешек» ұғымын білдіретін «Болашақ» бағдарламасы Қазақстан жастарын әлемнің ең үздік университеттерінде оқытудағы маңызы зор.
///
	 

	Жеделхатта Эдуард Амвросиевич Шеварднадзенің дүние салғаны туралы қаралы хабарды Нұрсұлтан Назарбаевтың күйзеле қабылдағаны айтылған.
	
	Мемлекет басшысы Грузияның экс-президентінің туған-туыстарына шын көңілден қайғыра көңіл айтып, Э.Шеварднадзе өз Отанының игілігі үшін орасан көп іс атқарған грузин халқының аса көрнекті өкілі, көреген саясаткер болғанын атап өткен.
	
	«Кәсіпқойлығы және ісіне адалдығы, тамаша адамгершілік қасиеттері оны білетіндердің баршасының шынайы құрметіне бөледі. Э.А.Шеварднадзенің жарқын бейнесі әрдайым біздің жүрегімізде сақталады», – делінген жеделхатта.
///Мемлекет басшысы Оңтүстік Кореяның іскер топ өкілдерімен өткен дөңгелек үстелден кейін осы елдің ірі компанияларының басшыларымен – «Samsung Electronics» компаниясының президенті Ин Ёнг Ли және «Doosan Heavy Industries & Construction» президенті Ёнг Инг Чонгпен екіжақты кездесулер өткізді.

Қазақстан Президенті Ин Ёнг Лимен кездесуде «Samsung Electronics» компаниясының цифрлық инновациялар саласында әлемдегі жетекші орында екенін атап өтіп, цифрландыру, инновация мен ғылым арқылы технологияларды дамыту мәселелеріне тоқталды.
Қасым-Жомарт Тоқаев ынтымақтастықтың перспективалы бағыттары «ақылды қалалар» жүйесін енгізу екенін айтып, Қазақстан көлік қатынастарын басқару, жол-көлік оқиғаларының алдын алу, деректерді қашықтан жіберу технологияларын енгізуге мүдделі деді.

Бұдан кейін Мемлекет басшысы «Doosan Heavy Industries & Construction» президенті Ёнг Инг Чонгпен кездесіп, Қазақстан экономикасының дамуына қосқан үлесі үшін ризашылығын білдірді.
– Атырау облысында қуаты 310 МВт газтурбиналық электр стансасының құрылысын сәтті жүзеге асқан жоба ретінде атап өткім келеді. Оңтүстік Кореяның сутегі өндірісінің едәуір үлесі арқылы жасыл энергетиканы дамытудағы әлемдік көшбасшылардың бірі болуға ниетті екенін жақсы білеміз. Қазіргі уақытта Кореяның 3 қаласын сутегі энергиясына көшіру жоспарына дайындап жатырсыздар. Бүгінде Қазақстанда да баламалы энергия көздерін дамытуға ерекше көңіл бөлінуде. Біз 2030 жылға қарай баламалы энергияның 30 пайызына қол жеткізуді жоспарлап отырмыз, оның 15 пайызы жаңартылатын энергия көздері болмақ. Осы мақсатта жуық арада 3-4 гигаватт электр энергиясына жаңартылатын энергия көздерінің жобаларын жүзеге асыруды жоспарлап отырмыз. Сондықтан сіздердің ұсыныстарыңыз біз үшін өте пайдалы болады, – деді Қазақстан Президенті.

Қасым-Жомарт Тоқаев компанияның энергетикалық жобалардағы көп жылдық тәжірибесі мен біліктілігін ескере отырып, оларды қазақстандық жылыту-энергия орталықтарын жаңғырту және «Қарабатан» кешенін кеңейту бойынша ынтымақтастық орнатуға шақырды.

Өз кезегінде, корейлік компания өкілі баламалы энергия көздері бойынша ортақ жобаларда жұмыс істеуге дайын екенін жеткізді.
///Кездесуде Нұрсұлтан Назарбаев пен Әбдіжәміл Нұрпейісов мәдениет саласының қазіргі жағдайы жөнінде пікір алмасып, отандық әдебиетті одан әрі дамытудың перспективаларын талқылады.

///Мемлекет басшысы Нұрсұлтан Назарбаев Сооронбай Жээнбековті Қырғыз Республикасының Тәуелсіздігі күнімен құттықтап, бауырлас халыққа тыныштық пен тұрақтылық және бақ-береке тіледі.
– Қазақ пен қырғыздан жақын халық жоқ. Тәуелсіздіктің алғашқы күндерінен бастап мен әрдайым Қырғызстанды қолдап келемін, – деді Қазақстан Президенті.
Мемлекет басшысы екі ел арасында жол картасы қабылданып, үкіметаралық комиссия тиімді жұмыс істеп жатқанын айтты.
– Сіз Президент болып сайланғаннан бері біз жиі кездесіп, көптеген мәселелерді талқыладық. Екі жақты қарым-қатынастар жаңа деңгейге көтерілуде. Сауда-саттық көлемі артып келеді. Бүгінде елдеріміз арасындағы барлық проблемалар, соның ішінде шекаралық мәселелер толық шешімін тапты, – деді Қазақстан Президенті.
Сооронбай Жээнбеков шақыруын қабыл алып, Шолпан-Атаға келгені үшін Нұрсұлтан Назарбаевқа ризашылық білдіріп, екі ел арасындағы қатынастардың достық сипатын атап өтті.
Мемлекеттер басшылары кездесу соңында екі жақты ынтымақтастықты одан әрі дамытудың перспективаларын талқылап, өңірлік және халықаралық күн тәртібіндегі мәселелер жөнінде пікір алмасты.





///
	 

	«Қазақстан Республикасы Тұңғыш Президентінің — Елбасының Мемлекеттік бейбітшілік және прогресс сыйлығы туралы» 2001 жылғы 5 шілдедегі  Қазақстан Республикасының Заңына сәйкес ҚАУЛЫ ЕТЕМІН:

	1. Сәулет өнерін дамытуға, бейбітшілікті және халықтар арасындағы достықты, өзара сенімді нығайтуға қосқан ерекше үлесі үшін сәулетші Норман Фостерге 2014 жылғы Қазақстан Республикасының Тұңғыш Президентінің – Елбасының Мемлекеттік бейбітшілік және прогресс сыйлығы берілсін.

	2. Осы Жарлық қол қойылған күнінен бастап қолданысқа енгізіледі.

	 

	 

	Қазақстан Республикасының

	             Президенті                                                                                                 Н.Назарбаев

	 

	 

	 

	Астана, Ақорда, 2014 жылғы 12 желтоқсан

	                        № 978
///Мемлекет басшысы Қазақстанға келіп, Конституция күнін бірге мерекелегені үшін жиынға қатысушыларға ризашылық білдірді, сондай-ақ көптеген халықаралық сарапшылар қатысқан бұл конференция құқықтық мемлекет құру жөнінде ілім-білім алмасуға зор мүмкіндік бергенін атап өтті.
– Біз конституциялық құрылым ісіндегі ынтымақтастық пен өзара тәжірибе алмасу мүмкіндігін жоғары бағалаймыз. Құнды кеңестер мен ұсынымдар үшін ризашылық білдіреміз, – деді Қазақстан Президенті.
Елбасы тәуелсіздік алған сәттен бастап Қазақстандағы конституционализмнің даму тарихына тоқталды.
– 1995 жылғы көктемде бір топ заңгер ғалымдармен бірлесіп, бізге қандай конституция қабылдау қажеттігін талқыладық. Мен өзім еліміз үшін қолайлы ережелерді іздестіру мақсатымен Еуропаның, Америка мен Азияның 20 елінің конституцияларын жете зерттедім. Себебі, біз басқа мемлекеттің конституциясын сол күйінде көшіріп ала алмаймыз. Осылайша, 1995 жылғы тамызда жалпыхалықтық референдумда азаматтарымыздың басым көпшілігі қолдаған конституцияны қабылдадық. Бұл құжат бүгінде біздің өмірімізге арқау болып, мемлекетімізді қалыптастырып, тәуелсіздігімізді нығайтып отырған негізгі заңға айналды. Конституциямыз уақыт талабына сай үнемі реформаланып, жетілдірілуде. Мәселен, өткен жылдың басында мен Президенттің бірқатар өкілеттіктерін Парламент пен Үкіметке олардың дербестігін әрі жауапкершілік аясын кеңейте отырып қайта бөлу жөніндегі конституциялық реформаға бастамашы болдым, – деді Нұрсұлтан Назарбаев.
Мемлекет басшысы Қазақстанның Негізгі заңның жоғары заңдық күшін қамтамасыз ету барысында құқық үстемдігін орнықтыру саясатын мақсатты түрде жүргізіп отырғанына тоқталып, еліміздің әлемдік аренадағы жетістіктері оның халықаралық беделін және Конституциямызда белгіленген бейбітсүйгіш сыртқы саяси қағидаттарымыздың тиімділігін көрсететінін атап өтті.
– Қазақстанның жетістіктері халықаралық қоғамдастық тарапынан мойындалғаны айдан анық. Біз ширек ғасыр ішінде экономикамызды 22 есе өсіріп, қазақстандықтардың тұрмыс сапасын жақсарттық. Жұртшылық өздерінің діни салтын еркін ұстанып, өз ана тілінде сөйлей алатын, сондай-ақ мәдениетін сақтайтын көпұлтты және көпконфессиялы мемлекет құрдық. Биыл Астанада өтетін Әлемдік және дәстүрлі діндер көшбасшыларының VI съезі соның дәлелі, – деді Қазақстан Президенті.
Халықаралық сарапшылар Қазақстанға шақырғаны үшін Нұрсұлтан Назарбаевқа алғыс білдіріп, Конституция күнін мерекелеу түрлі институттар арасындағы қатынастарды реттеудің берік негізі әрі құқықтар мен бостандықтарды қорғаудың кепілі саналатын ең маңызды құжаттың мәні зор екенін айғақтайтынын атап өтті.
– Конституция күнін мерекелеу азаматтардың, соның ішінде жастардың арасында конституциялық құндылықтарды дәріптеп, таратуға бағытталған тәрбиелік сипаттағы өркениет белгісі саналады. Сондай-ақ, қоғамдық үйлесімділікті, тыныштық пен тұрақтылықты жүзеге асыру жолындағы ұмтылыстың бағыты дұрыс екенін көрсетеді, – деді  Алжир Халық Демократиялық Республикасы Конституциялық кеңесінің төрағасы М.Меделчи.
Соңында Мемлекет басшысы конституциялық заңдылықты қамтамасыз ету ісіндегі негізгі рөл құқық үстемдігін сақтауды көздейтін конституциялық әділет органдарына тиесілі екенін айтты. 
Жиынға Қазақстан Республикасы Конституциялық кеңесінің төрағасы Қ.Мәми, Әзербайжан Республикасы Конституциялық сотының төрағасы Ф.Абдуллаев,  Алжир Халық Демократиялық Республикасы Конституциялық кеңесінің төрағасы М.Меделчи, Армения Конституциялық сотының төрағасы Г.Товмасян, Болгария Конституциялық сотының төрағасы Б.Велчев, Латвия Республикасы Конституциялық сотының төрағасы И.Зиемеле, Конституциялық әділ сот жөніндегі дүниежүзілік конференцияның Бас хатшысы Ш.Дюрр, Еуразиялық Экономикалық Одақ сотының төрағасы Ж.Бәйішев, Қазақстан Республикасы Президенті Әкімшілігі басшысының орынбасары Ә.Рақышева қатысты.


///Қазақстан Президенті Вашингтон қаласына келді. Ресми сапар аясында Нұрсұлтан Назарбаев АҚШ Президенті Дональд Трамппен, сондай-ақ АҚШ-тың ресми және іскер топтар өкілдерімен кездеседі.
Сонымен қатар, Мемлекет басшысы БҰҰ Қауіпсіздік Кеңесінің отырысына қатысады.
///Мемлекет басшысы Татарстан Республикасының Тұңғыш Президенті Минтимер Шаймиевтің зайыбының қайтыс болғаны туралы хабарды зор күйзеліспен қабылдады.
«Сіздің сенімді тірегіңіз, өмірлік серігіңіз және балаларыңыздың анасы Сәкина Шәкірқызының қайтыс болғаны туралы хабарды зор күйзеліспен қабылдадым.
Сізге және отбасыңызға орны толмас қайғыға орай барша Қазақстан халқының және жеке өзімнің атымнан көңіл айтамын.
Сәкина Шәкірқызының жарқын бейнесі татарстандықтардың жүрегінде әрдайым сақталатынына сенімдімін», – делінген жеделхатта.
///Қасым-Жомарт Тоқаев қазақстандықтардың және жеке өзінің атынан Абу Даби әмірлігінің Тақ мұрагері Шейх Мұхаммед бен Заид Әл Наһаянды Біріккен Араб Әмірліктерінің ғарышты игеру саласындағы орасан зор жетістігімен құттықтап, жеделхат жолдады. 
Президент жеделхатында былтыр шілде айында Марсты зерттеуге жіберілген «Әл-Амал» спутнигінің планета орбитасына енуі Әмірліктердің ғарышты игеруші үздік мемлекеттер қатарына кіргенін және әлемдік табысқа қол жеткізгенін дәлелдейтіндігін атап өткен. 
«Ислам және араб әлеміндегі саяси, экономикалық негізі берік қалыптасқан, өңірлік және жаһандық тұрғыдан көшбасшылығы кеңінен мойындалған еліңіз Сіздің басшылығыңызбен қарқынды дамуын одан әрі жалғастыруына, мерейінің әрқашан үстем болуына тілектеспін. Осы тұста, әлемге әйгілі «Байқоңыр» ғарыш айлағындағы Қазақстан мен Әмірліктердің ғарыш саласына қатысты бірлескен бағдарламасының да болашақта нәтижелі боларына сенім білдіремін. Сіздің еліңізбен осы бағытта күш-жігер жұмылдыруға және ғылыми зерттеулер жүргізуге әрдайым дайын екенімізді нақтылаймын», – делінген жеделхатта.  
Сонымен қатар Қасым-Жомарт Тоқаев Шейх Мұхаммед бен Заид Әл Наһаянның аса жауапты қызметіне толағай табыс, ал бауырлас әмірліктердің халқына баянды бақыт, құт-береке тіледі.
///Қасым-Жомарт Тоқаев журналистер алдында сөйлеген сөзінде Қазақстан Республикасының Президенті ретінде Ресей Федерациясына жасаған алғашқы сапарының символдық мәнін атап өтіп, екі ел арасындағы қарым-қатынастардың ерекше сипатын айтты.
– Мәскеуге ресми сапармен келуге шақырған Ресей Федерациясының Президенті Владимир Путинге, сондай-ақ қонақжайлық көрсетіп, жылы қабылдағаны үшін ресейлік достарымызға ризашылық білдіремін. Бұл сапар екі тараптың да одақтастықты одан әрі дамытып, Қазақстан мен Ресей халықтарының достық байланыстарын нығайтуға ұмтылатынын көрсетті, – деді Мемлекет басшысы.
Қасым-Жомарт Тоқаев қатысушыларға Қазақстанның Тұңғыш Президенті – Елбасы Нұрсұлтан Назарбаевтың Мемлекет басшысы өкілеттігін тоқтату туралы шешімі жөнінде айтты және бұл қадам Қазақстанның келешегі үшін жасалған саяси даналық пен үлкен жауапкершіліктің жарқын үлгісі болып табылатынын ерекше атап өтті.
– Бұл тарихи оқиға әлемдік қоғамдастықтың біздің елімізге зор құрметпен қарауына түрткі болды. Бүгінде Нұрсұлтан Назарбаев барша Қазақстан халқының ыстық ықыласына бөленіп, қолдауына ие болып отыр. Ол Елбасы мәртебесінде Қауіпсіздік Кеңесінің және Nur Otan басқарушы партиясының төрағасы лауазымындағы өзінің ауқымды қызметін атқара береді, – деді Қазақстан Президенті.
Мемлекет басшысы өзінің Президент ретіндегі қызметі Қазақстан мен Ресей арасындағы ынтымақтастықтың «алтын ғасырында» басталғанын атап өтіп, Нұр-Сұлтан мен Мәскеудің жан-жақты диалогын нығайту жөніндегі стратегиялық бағдарды жалғастыруға және бұған дейінгі қол жеткізілген уағдаластықтардың сабақтастығын қамтамасыз етуге зор ниеттестік білдіретінін айтты.
Сонымен бірге, Қасым-Жомарт Тоқаев Қазақстанда Ресей капиталының қатысуымен мұнай және химия, жеңіл өнеркәсіп, ауыл шаруашылығы, автомобиль және теміржол машиналарын жасау саласындағы 100-ге жуық бірлескен жобаларды іске асыратын 9 мыңнан астам кәсіпорынның жұмыс істейтінін атап көрсетті.
Қазақстан Президенті Ресей тарапымен арадағы келіссөздердің тақырыбы болған екі елдің өнеркәсіп кооперациясы және инвестициялық ынтымақтастық мәселелеріне арнайы тоқталды.
– Бүгін тараптар қол қойған Қазақстан-Ресей өнеркәсіп кооперациясы саласындағы бірлескен іс-қимылдар бағдарламасы осы бағыттағы жұмысқа тың серпін береді. Бұл бағдарламаның жүзеге асырылуы тракторлардың, автобустардың, автомобильдер мен басқа да көлік құралдарының өндірісін арттыруға, сондай-ақ елімізде қосымша жұмыс орындарын ашуға мүмкіндік береді, – деді Мемлекет басшысы.
Мемлекет басшысы Қазақстан мен Ресейдің географиялық орналасу ерекшелігіне тоқтала отырып, екі елдің көлік-транзит әлеуеті бәсекеге қабілетті маңызды басымдық екеніне тоқталды, сондай-ақ осы мүмкіндікті тиімді пайдалану қажеттігіне назар аударды.
– Біздің елдеріміз арқылы Еуразияның Батысы мен Шығысын байланыстыратын «Батыс Еуропа – Батыс Қытай» автомагистралі аса маңызды көлік күре жолы болып табылады. Біз шекаралық рұқсаттама нүктелері жұмысының тиімділігін арттыру мәселесіне де назар аудардық. Бұл біздің азаматтарымыздың шекара арқылы өтуін жеңілдетуге мүмкіндік береді, сондай-ақ өңіраралық сауда-саттықты дамытуға ықпал етеді, – деді Қасым-Жомарт Тоқаев.
Бұдан бөлек, Қазақстан Президенті энергетика және жанар-жағармай секторында өзара іс-қимыл жасаудың перспективаларына, сондай-ақ екі елдің әскери-техникалық және ғарыш саласындағы ынтымақтастығына, соның ішінде Байқоңыр қаласын газбен қамтамасыз ету мәселелеріне арнайы тоқталды.
Мемлекет басшысы Қазақстан мен Ресейдің туризм саласындағы ынтымақтастығы туралы айта келе, осы саланың дамуына қажетті мүмкіндіктердің мол екенін атап көрсетті және туристік, көлік-логистикалық инфрақұрылымды дамыту, сондай-ақ екі елдің шипажайларын насихаттау жұмыстарын жүргізу қажеттігіне баса назар аударды.
Қазақстан Президенті екіжақты мәдени-гуманитарлық байланыстарды одан әрі нығайту мәселелеріне де тоқталды.
– Келіссөздер барысында Қазақстанда қолданбалы ғылымдарға арналған бірлескен оқу орнын ашу мәселесі талқыланды, қазақстандық әртістердің Санкт-Петербургтегі Музыка Үйінде білім алуы және Қазақстанның Ұлттық мұражайында Эрмитаж күндерін өткізу мүмкіндіктері қарастырылды, – деді Қасым-Жомарт Тоқаев.
Соңында Қазақстан Президенті жүргізілген келіссөздердің нәтижесіне көңілі толатынын айтып, қол жеткізілген келісімдер Қазақстан мен Ресейдің достастыққа, сенімділікке, тату көршілікке және одақтастыққа негізделген ынтымақтастығын одан әрі нығайтуға ықпал ететініне сенім білдірді.
Владимир Путин өз сөзінде Қасым-Жомарт Тоқаевқа Ресей Федерациясына алғашқы ресми сапармен келгені үшін ризашылық білдірді.
– Келіссөздер қазіргі Қазақстан мемлекетінің негізін қалаушы, Қазақстан Республикасының Тұңғыш Президенті Нұрсұлтан Әбішұлы Назарбаевпен бірлесіп жемісті жұмыс істеген жылдарда қалыптасқан дәстүрге толығымен сай келетін сындарлы және іскерлік жағдайда жүргізілгенін атап өткім келеді, – деді Владимир Путин.
Ресей Президенті қабылданған бірлескен мәлімдемеде Ресей мен Қазақстанның кең ауқымды стратегиялық серіктестігін нығайтуды көздейтін өзара келісім көрініс тапқанын, сондай-ақ оны одан әрі дамыту үшін нақты және жауапты міндеттер қойылғанын атап өтті.
– Жемісті және мазмұнды келіссөздер үшін Қазақстан Президентіне және Қазақстаннан келген біздің әріптес достарымызға шынайы ризашылығымды білдіргім келеді. Біздің кездесуіміздің нәтижелері бауырлас екі ел халықтарының игілігі үшін Ресей мен Қазақстанның одақтастық қарым-қатынастарын нығайтуға септігін тигізетініне сенімдімін, – деді Владимир Путин.
***
Сапар қорытындысы бойынша мынадай құжаттарға қол қойылды:
1. Қазақстан Республикасының Президенті Қасым-Жомарт Тоқаев пен Ресей Федерациясының Президенті Владимир Путиннің бірлескен мәлімдемесі.
2. Ресей-Қазақстан өндірістік кооперациясы саласындағы бірлескен іс-қимыл бағдарламасы.
3. Қазақстан Республикасының Үкіметі мен Ресей Федерациясының Үкіметі арасындағы «Байқоңыр» кешенін газбен жабдықтау жөніндегі келісім.
4. Қазақстан Республикасының Цифрлық даму, қорғаныс және аэроғарыш өнеркәсібі министрлігі мен Ресей Федерациясының Өнеркәсіп және сауда министрлігі арасындағы Кәсіпорындардың ғылыми-техникалық кооперациясы саласындағы екіжақты ынтымақтастық жоспары.



///Мемлекет басшысына Ұлттық банктің 2022 жылдың қаңтар-мамыр айларында жүзеге асырған ақша-кредит саясатының алдын ала қорытындысы жөнінде есеп берілді.
Қасым-Жомарт Тоқаевқа сыртқы және ішкі нарықтардағы ахуал, инфляцияға қатысты болжам және оның қарқыны, сондай-ақ алтын-валюта резервтерінің жай-күйі туралы мәлімет берілді.
Ғалымжан Пірматов Президентке мемлекеттік бағалы қағаздар нарығы мен ұлттық төлем жүйесін одан әрі дамыту жөнінде ұсыныстарын айтты.
Кездесу соңында Қасым-Жомарт Тоқаев ақша-кредит саясатын тиімді жүзеге асыруға, инфляцияны ұстап тұруға және қор нарығының тиімділігін арттыруға бағытталған бірқатар міндет жүктеді.
///Елбасы депутаттар алдында сөйлеген сөзінде халық қалаулыларын Парламенттің жаңа сессиясының ашылуымен құттықтап, алтыншы шақырылымның депутаттық корпусы жоғары кәсібилік көрсетіп, Үкіметпен өзара үйлесімді ықпалдастық танытқанын атап өтті.
– Парламенттің үшінші сессиясының қорытындысы бойынша 87 заң қабылданды, соның ішінде мен жариялаған «Бес әлеуметтік бастаманың» тиісті нормативтік құқықтық негізі қалыптасты. Бұл алты миллионнан астам қазақстандықтың әл-ауқатын арттырып, өсіп-өркендеуіміздің басты шарты саналатын халқымыздың бірлігін нығайтуға мүмкіндік береді, – деді Нұрсұлтан Назарбаев.
Мемлекет басшысы еліміздің экономикалық жетістіктеріне арнайы тоқталды.
– Қазақстандағы ішкі жалпы өнім 4 пайызға артты, инфляция 5,9 пайызға төмендеді, инвестиция көлемі 24 пайызға өсті. Экономика мен қоғамның тиімді жаңғыруына қажетті жағдайлар жасалуда. Біз былтырдан бастап экономиканың әлемдегі орташа даму қарқынынан оза бастадық. Өңдеу өнеркәсібі, көлік және қызмет көрсету салалары сияқты шикізаттық емес секторлар экономикалық өсімнің қозғаушы күшіне айналды, – деді Қазақстан Президенті.
Елбасы әрі қарай дәйекті әлеуметтік-экономикалық даму үшін сапалы заң шығару жұмысын жалғастыру қажет екенін айтты.
– Өзін-өзі жұмыспен қамтығандарды медициналық және әлеуметтік сақтандыру, сондай-ақ зейнетақымен қамту жүйесіне тарту – маңызды мәселелердің бірі. Тиісті өзгерістерді осы жылдың соңына дейін қабылдау қажет. Бұл, әсіресе, міндетті әлеуметтік медициналық сақтандыру жүйесіне көшу, медициналық көмектің кепілдік берілген көлемінің жаңа моделін енгізу, қоғамдық денсаулықты сақтау мәселелерін және медициналық мекемелерде корпоративтік басқару жүйесін жетілдіру жұмыстарына байланысты болғандықтан аса өзекті саналып отыр, – деді Нұрсұлтан Назарбаев.
Мемлекет басшысы құрылыстың қарқынды дамуына байланысты тұрғын үй-коммуналдық шаруашылығы саласында тұрғындарды қанағаттандырмайтын күрмеулі мәселелердің бар екенін атап өтіп, жалпы үй шаруашылығы басқармасының түсінікті әрі тиімді жүйесін құру керектігін, сонымен қатар бұл жүйенің қызмет көрсетуші компаниялар мен тұрғындар арасындағы қарым-қатынастың ашықтығы қағидатына, сондай-ақ қаражат шығыны мен монополистердің жауапкершілігін бақылауға негізделуі тиіс екенін айтты.
Нұрсұлтан Назарбаев орта және шағын бизнесті дамыту барысындағы оң үрдістерге тоқталып, туризм саласының кәсіпкерлікті дамытуға тың серпін беруі қажет екендігін атап өтті.
– Үкіметке Туризмді дамытудың 2023 жылға дейінгі мемлекеттік бағдарламасын әзірлеу тапсырылды. Бұл құжат жыл соңына дейін қарастырылып, қаржылық тұрғыдан қажетті заңнамалық база арқылы бекітілуге тиіс. Сонымен қатар, Парламентте мемлекеттік сатып алу және квазимемлекеттік сектор үшін сатып алу мәселелеріне қатысты заң жобасы бар. Осы құжат аталған процесті жеңілдетуге, оның тиімділігін арттыруға, сыбайлас жемқорлық қатерін төмендетуге, басым бағыттарды іске асыру үшін қаржы бөлуге және бизнес ахуалын жақсартуға мүмкіндік береді, – деді Қазақстан Президенті.
Мемлекет басшысы агроөнеркәсіп кешені саласындағы заңнаманы, соның ішінде сақтандандыру, аграрлық қолхаттарды енгізу, несиелік серіктестіктерді дамыту, сондай-ақ ветеринария саласында бақылау жүйесін оңтайландыру мәселелерін одан әрі жетілдіру қажеттігіне тоқталды.
– Қоғамдық сананы жаңғыртуға арналған «Рухани жаңғыру» бағдарламасының маңызды міндеттерінің бірі тарихи-мәдени мұраны сақтап, кеңінен танытуды қамтамасыз ету болып саналады. Тиісті заң жобасын қабылдау үздік әлемдік тәжірибеге сәйкес тарихи әрі киелі нысандарды тиімді дамытуға, қорғауға септігін тигізеді, – деді Нұрсұлтан Назарбаев.
Шымкентке републикалық маңызы бар қала мәртебесі берілуіне және Түркістан облысының құрылуына байланысты Қазақстан Президенті Парламенттің қарауына қайта құрылған әкімшілік-аумақтық бірліктердің толыққанды жұмысын қамтамасыз етуге бағытталған заң жобалары енгізілетінін және олардың шұғыл қаралып, қабылдануы керектігін айтты.
Жиын соңында Мемлекет басшысы депутаттарды сессияның ашылуымен тағы да құттықтап, Қазақстанның тұрақты әрі қарқынды даму ісінде одан әрі табысқа жете беруіне тілектестік білдірді.
Мемлекет басшысының Парламенттің төртінші сессиясының ашылуында сөйлеген сөзінің толық мәтінін мына жерден қараңыз.






/// 
Отырыста Ұлттық қауіпсіздік стратегиясының 2014 жылғы жүзеге асырылу барысы, елдің Қарулы Күштерін нығайту мәселелері талқыланды, сондай-ақ биылға арналған мейлінше өзекті міндеттер белгіленді.
Президенттің Көмекшісі – Қауіпсіздік Кеңесінің Хатшысы Н.Ермекбаев ұлттық қауіпсіздіктің ахуалы мен мемлекеттік органдардың осы саладағы қызметі туралы баяндады.
Мемлекет басшысы қабылданып жатқан шаралар арқасында ұлттық мүдделерді тиісті деңгейде сақтау қамтамасыз етіліп отырғанын атап өтті. Сонымен қатар діни-экстремистік, террористік, сондай-ақ жаһандық және өңірлік үрдістерден туындаған экономикалық сипаттағы қатерлер сақталып отыр.
Қазақстан Президенті осыған байланысты лаңкестікке қарсы қолда бар инфрақұрылымды жетілдіру қажеттігіне тоқталды.
Атап айтқанда, мемлекет терроризмге және экстремизмге қарсы іс-қимыл жөніндегі құқықтық және ұйымдастырушылық тетіктерді жетілдіруді жалғастырып, арнаулы бөлімдердің жабдықталуын және олардың лаңкестікке қарсы операцияларға дайындығын арттыру жөнінде шаралар қабылдайды. Түсіндіру жұмыстары азаматтарымыздың бойында экстремистік идеологияға қарсы иммунитет қалыптастыру ісіне бағытталады. Қабылданатын құқықтық және профилактикалық шаралар радикалдық идеяны ұстанатындар санын қысқартуға мүмкіндік береді.
Нұрсұлтан Назарбаев сондай-ақ Үкімет пен жергілікті атқарушы органдар елдегі және біздің негізгі сауда серіктестеріміздің нарықтарындағы экономикалық ахуалды ұдайы талдап отыруға, қажет болған жағдайда шара қабылдауға тиістігіне назар аударды.
Сонымен қатар, қалыптасқан жағдайда ішкі саяси тұрақтылықты сақтауға, әлеуметтік және еңбек қақтығыстарына әкелетін себептерді жоюға айрықша назар аудару қажет.  Бұл ретте  еңбек және шаруашылық дауларына қатысушы барлық тараптың заңдылықты сақтауы маңызды.
Қазақстан Президенті біздің республикамыз Украинадағы ахуалды реттеу ісіне барынша күш жұмылдыруды жалғастыратынын айтты.  Бұл мақсатқа жету үшін барлық дипломатиялық ресурстар пайдаланылатын болады.
Отырыста сондай-ақ әскери, қоғамдық, экологиялық, ақпараттық қауіпсіздікті қамтамасыз етуге байланысты мәселелер қаралды.
Талқылау қорытындысы бойынша Мемлекет басшысы Үкіметке бірқатар нақты тапсырма беріп, олардың орындалуын бақылауды Қауіпсіздік Кеңесінің Хатшылығына жүктеді.


///
	 

	Жеделхатта Бағдат Мұхаметұлының Өскемен титан-магний комбинатында жарты ғасырға жуық еңбек етіп, қатардағы жұмысшыдан мекеменің басшысына дейінгі жолдан өткені атап көрсетілген. Бағдат Шаяхметовтің Қазақстанның тәуелсіздігін нығайтудағы және еліміздің өндірістік әлеуетін арттырудағы еңбегі жоғары мемлекеттік марапаттармен атап өтілген.

	«Ол еліміздің экономикасының дамуына және өндірісінің өркендеуіне өлшеусіз үлес қосты. Оның жарқын бейнесі әрқашан есте сақталады деп сенемін», – делінген жеделхатта.       
///Мемлекет басшысына Қазақстан қаржы нарығының былтырғы даму қорытындылары және Агенттіктің биылғы жылға арналған жұмысының негізгі басымдықтары туралы баяндалды.
Қасым-Жомарт Тоқаевқа 2020 жылдың қорытындысы бойынша экономиканы кредиттеудің 5,5 пайызға ұлғайып, 14,6 триллион теңгеге жеткені жайында айтылды. Дағдарысқа қарамастан, шағын және орта бизнеске берілетін кредиттер, оның ішінде, бизнеске қолдау көрсетудің мемлекеттік бағдарламаларын кеңейту арқылы 7,1 пайызға, яғни 4,2 триллион теңгеге дейін өскен. Президенттің тапсырмасы бойынша экономиканың зардап шеккен секторларындағы шағын және орта бизнестің барлық кредиттерін жылына 6 пайызға дейін субсидиялау тетігі іске асырылды.
Мәдина Әбілқасымова биылғы 1 қаңтардан бастап барлық микроқаржылық ұйымдардың, оның ішінде, ломбардтар мен онлайн-кредиттеу компанияларының қызметін лицензиялау енгізілгені туралы хабарлады. Бұл олардың есеп беруін, ашықтығын және жауапкершілігін қамтамасыз етуге мүмкіндік береді.
Мемлекет басшысының тапсырмасы бойынша халықтың борыштық жүктемесін азайту жөніндегі реттеу шаралары қабылданды. Соның арқасында тұтынушылық кредиттің өсуі азайды. Биыл қарыз алушы жеке тұлғаларды оңалту және кредиттер бойынша сыйақының шекті мөлшерлемелерін реттеу тетіктері енгізіледі, қарызын қайтармайтын адамдарға қатысты реттеу қызметінің сотқа дейінгі тәртібі күшейтіледі.
2021 жылдан бастап азаматтарға зейнетақы активтерінің бір бөлігін жеке басқарушы компаниялардың басқаруына беру, ал банктерге брокерлік қызметтердің толық спектрі бойынша қызмет көрсету мүмкіндігі берілді. Бұл өз кезегінде халықтың инвестициялық мүмкіндігін арттырады. Сақтандыру және қор нарығын одан әрі дамыту мақсатында кешенді заң жобасы әзірленді.
Қасым-Жомарт Тоқаев банк секторының тұрақтылығын қамтамасыз етуге ерекше мән берді. Агенттік Төрағасы жекелеген банктердің жұмысын қайта жандандыру жөнінде қабылданған шаралар және AQR нәтижелері бойынша қадағалау жоспарларын іске асыру туралы айтты. 2020 жылы банк жүйесі бойынша борышкерлік деңгейі 8,1 пайыздан 6,8 пайызға дейін төмендеді. Тәуекелге бағдарланған қадағалау аясында 2021 жылдан бастап банк секторы активтерінің сапасын бағалау (AQR) және стресс-тесттен өткізу қадағалау процесінің ажырамас бөлігі болады.
Кездесу қорытындысы бойынша Қасым-Жомарт Тоқаев Агенттікке қаржылық тұрақтылықты қамтамасыз етуді, қаржы нарығының барлық секторында тәуекелге бағдарланған қадағалау жүйесін енгізуді, қаржылық қызмет көрсету барысында тұтынушылардың құқықтарын қорғауды, сондай-ақ, қор нарығын дамытуды міндеттеді. Мемлекет басшысы дағдарыс салдарларын еңсеру үшін экономиканы кредиттеудің маңыздылығына назар аударды.

///Мемлекет басшысы жоғары деңгейдегі келіссөздерден кейін Корея мен Қазақстанның ірі компаниялары басшыларының жиынына қатысты.
Қазақстан Президенті жиынға қатысушыларға Президент Мун Чжэ Инмен өткен мемлекетаралық келіссөздердің негізгі қорытындылары туралы айтып берді. Қасым-Жомарт Тоқаев Оңтүстік Кореяның Қазақстан үшін аса маңызды стратегиялық әріптес екеніне тоқталды.
– Соңғы 15 жылда Сіздің еліңізден келетін тікелей инвестиция көлемі 6 миллиард доллардан асты. Қазақстанда кореялық капитал салынған 550-ден астам кәсіпорын табысты жұмыс істеп жатыр. Олардың қатарында Samsung, Hyundai, Lotte, Posco, KNOC және басқа да жетекші корпорациялар бар. Осы компаниялардың қатысуымен жалпы құны 2,5 миллиард доллардан асатын 24 ірі жоба жүзеге асырылды. Әсіресе, кореялық SK Engineering & Construction компаниясының қатысуымен жүзеге асырылып жатқан Үлкен Алматы айналма тасжолының (БАКАД) құрылысын айтуға болады, – деді Қасым-Жомарт Тоқаев.

Сонымен қатар Мемлекет басшысы автомобиль жасау, тұрғын үй құрылысы, металлургия және ауылшаруашылығы сияқты салаларда жалпы құны 1,5 миллард доллардан асатын келешегі зор үміт күттіретін 16 инвестициялық жобаның іске асырылатыны туралы айтты.
Президент экономикалық ынтымақтастықты арттыруға жаңа мүмкіндіктердің бар екеніне назар аударды. Қасым-Жомарт Тоқаев инновациялар мен жаңа технологияларға негізделген экономиканы қалыптастыруға басымдық берілетінін атап өтті.

– Қайта өңдеу өнеркәсібіндегі жоғары технологиялы өндіріс, сондай-ақ, Индустрия 4.0 технологияларына стратегиялық тұрғыдан мүдделіміз. Оңтүстік Корея экономиканы цифрландыру бойынша әлемдік көшбасшы және 5G желілері саласында үздік болып танылды, – деді Президент.

Сонымен қатар, Мемлекет басшысы Қазақстанда инновациялық технологияларды дамыту үшін заманауи инфрақұрылым бар екенін атап өтті.
– Біз компьютерлік техника, желілік жабдықтар, деректерді өңдеу орталықтары бойынша бірлескен өндірістік жобалар ашуға мүдделіміз. Қазақстан 5G желісін өрістету бағытында жұмыс істеп жатыр. Ірі қалаларда алғашқы сынақтар өткізілді. Корея компанияларын елімізде 5G жобаларын іске асыру үдерісіне қатысуға шақырамын, — деді Президент.
Қасым-Жомарт Тоқаев жер қойнауын пайдалану саласының зор мүмкіндіктерін пайдалануға шақырды. Қазақстанда жер аумағының 25 пайызына ғана геологиялық зерттеу жүргізілгенін айтты. Бұл ретте, Мемлекет басшысы асыл және түсті металдарды өндіру бойынша бес дайын жобаның бар екенін атап өтіп, корей компанияларын Қазақстанның жер қойнауын бірлесіп игеруге шақырды.

Қазақстан Президенті кореялық әріптесімен әңгіме барысында біздің елдегі табиғи ресурстарға бірлесіп зерттеу жүргізу туралы ұсыныс айтқанын, кейін табиғи байлықты игеру барысында корей компанияларына құқықтық басымдық берілуі мүмкін екенін жеткізді.
Президент өз сөзінде Қазақстанда баламалы және жаңартылатын қуат көздерін дамытуға басымдық берілетінін атап өтті. Мемлекет басшысы жел және күн энергиясын пайдаланудың әлеуеті зор екенін айтып, корей компанияларына осы саладағы инвестициялық мүмкіндіктерді қарастыруды ұсынды. Одан бөлек, Қасым-Жомарт Тоқаев форумға қатысушыларды Қазақстанда Корея технологиялары бойынша ядролық отынды бірлесіп өндіруге, сондай-ақ, қалдықтарды энергетикалық жою саласындағы жобаларды іске асыруға шақырды.

Қасым-Жомарт Тоқаев Оңтүстік Кореямен машина жасау саласындағы ынтымақтастықты жоғары бағалап, бұл елдің ірі компанияларының қатысуымен автомобиль жасау саласы Қазақстан экономикасының қарқынды дамуына үлес қосқанын атап өтті. Осыған байланысты Президент автомобильдер желісін ұлғайтуға және өндіріс орындарын арттыруға әзір екенін мәлімдеді.
Мемлекет басшысы кореялық компаниялармен бірлесіп мұнай-газ өнеркәсібіне арналған жабдықтар мен қосымша бөлшектердің, сондай-ақ, жаңа технологиялар негізінде ауылшаруашылығы өнімдерін терең қайта өңдеу бойынша өндіріс ашуға мүдделі екенін айтты. Сонымен қатар, Қасым-Жомарт Тоқаев Қазақстан арқылы Азиядан Еуропаға жүк тасымалдау және корей экспортын Еуразиялық экономикалық одақ нарығына да әртараптандыру мүмкіндіктеріне тоқталды.

Президент инвесторларға арналған институционалдық ортаны қалыптастыру туралы айта келе, «Kazakh Invest» ұлттық компаниясының, арнайы экономикалық және индустриалдық аймақтардың, сондай-ақ, «Астана» Халықаралық қаржы орталығының әлеуетін пайдалануға шақырды.
Мемлекет басшысы сөзін қорытындылай келе аталған іс-шара екі ел арасындағы сауда-экономикалық өзара іс-қимылды тереңдетуге жасалған нақты қадам екенін айтты.
Қасым-Жомарт Тоқаев кореялық кәсіпкерлермен нақты жұмыс істеу үшін Премьер-Министрдің орынбасары Роман Склярдың жетекшілігімен арнайы жұмыс тобын құру туралы шешім қабылдағанын айтты. Президент ірі инвестициялық, институционалдық, инфрақұрылымдық жобаларды жүзеге асыруды және оған жеке мониторинг жүргізуді өз бақылауына алатынын атап өтті.

Дөңгелек үстелдегі әңгімені KITA Корея Халықаралық сауда ассоциациясының төрағасы Кристофер Ку жүргізіп отырды. «Самұрық-Қазына» ҰӘҚ» АҚ төрағасы, Корея Республикасының сауда, индустрия және энергетика министрі, сондай-ақ, Samsung Electronincs, Doosan Heavy Industries&Construction, Hyundai Engineering & Construction, Dongil Construction, Lotte Confectionery, BC Card, Seegene Medical Foundation, Korea Health Industry Development Institute (KHIDI), Dongkwang Trading Corporation және Kolon World Investment корей компанияларының басшылары сөз сөйледі.

Жиынға Қазақстан тарапынан Президент Әкімшілігінің басшылығы, Үкімет мүшелері, «Астана» Халықаралық қаржы орталығының, «ҚазТрансГаз», Kazakh Invest, «Қазақтелеком», Kaspi.kz және басқа да компаниялардың басшылары қатысты.
Дөңгелек үстел қорытындысы бойынша жалпы сомасы 1,7 миллиард АҚШ доллары болатын 34 келісімге қол қойылды. Оның 21-і коммерциялық және 13-і коммерциялық емес құжат. Корей технологиясын тартуға басымдық беретін бірлескен инвестициялық жобаларда жоғары тиімділігі мен өндірістің экологиялық тазалығына басты мән берілген.
///
	 

	Салтанатты шараны ашқан Нұрсұлтан Назарбаев Тәуелсіздік жылдары Қазақстан өз азаматтарының еңбегі арқасында мемлекет құру, экономиканы нығайту, әлеуметтік даму, елдегі достық пен тұрақтылықты сақтау ісінде зор табысқа жеткенін атап өтті.  

	– Жыл өткен сайын жетістіктеріміз еселеп артып келеді. Бұл да экономика, саясат және мәдениеттің барлық саласындағы еңбектің нәтижесі. Бүгін біз құрмет көрсетіп отырған жандардың бәрі кәсіпқойлығы арқасында өз ұжымдарында үлкен сый-құрметке және даусыз беделге ие болды. Мемлекеттік марапаттар олардың өлшеусіз үлестерін көрсетеді, – деді Қазақстан Президенті.

	Нұрсұлтан Назарбаев өз еңбегімен, табыстарымен көзге түскен азаматтарды мемлекеттің лайықты бағалап отырғанына тоқталды.

	– «Қазақстанның Еңбек Ері» атағы өз өнері арқылы елімізді дүние жүзіне танытып келе жатқан Айман Мұсақожаеваға берілді. Ол өнерді шебер меңгеріп қана қоймай, қайраткерлігімен де көзге түсті. Бүгінде өзі басқаратын Ұлттық өнер университетін еліміздің маңдай алды музыкалық оқу орнына айналдырды. Ол жаңа елордада консерватория ашу ісіне алғашқылардың бірі болып  үн қатты. «Әлем әртісі» атағына ие бола отырып, ол барлық халықаралық конкурстарға белсене қатысып келеді. Болашақта оны әсіресе өскелең ұрпақ тәрбиелеуге байланысты көп жұмыс күтіп тұр, – деді Мемлекет басшысы.

	Қазақстан Президенті «Отан» орденімен марапатталған Г.Прокоптың қырық жылдан астам уақыт аграрлық салада еңбек еткенін, оның отыз жылға жуығын бір ғана кәсіпорынға арнағанын айтты.

	– Үздік өндірістік көрсеткіштерімен қатар, ол басқаратын шаруашылық ауыл халқына әлеуметтік қолдау көрсету жағынан да үлгі етуге лайық, – деді Нұрсұлтан Назарбаев.

	Мемлекет басшысы II дәрежелі «Барыс» орденімен марапатталған Сейітхан Жошыбаев құрған кардиохирургия орталығы талай адамның өмірін сақтап қалғанын атап өтті.

	Өнердегі ерен еңбегі үшін А.Әшімов I дәрежелі «Достық» орденімен марапатталды

	– Асанәлі Әшімовтей тұлғаларды жас буынға ұлт зиялысы ретінде үлгі етуіміз керек, – деді  Мемлекет басшысы.

	Қазақстан Президенті «Құрмет» орденіне ие болған Ш.Умаров бірден төрт тілде білім беру ісіне негіз салған гимназияны отыз жылдан астам уақыттан бері басқарып келе жатқанын еске салды.

	Мемлекет басшысы наградалармен тек өз қызметтік міндеттерін адал атқарғандар ғана емес, күш-жігері мен денсаулығын аямастан одан да үлкен іс тындырған жандар марапатталып отырғанын айтты.

	– Өрт сөндіру бөлімшесінің командирі Рүстем Мусин отқа оранған үйден екі бірдей бүлдіршінді көтеріп алып шықты және тағы бір адамды құтқарып қалды. Оның жанқияр ісі «Ерлігі үшін» медалімен марапатталады, – деді Қазақстан Президенті.

	Нұрсұлтан Назарбаев мемлекеттік наградалармен түрлі қызмет саласының өкілдері марапатталғанын айтты. 

	– Бүгін жоғары наградалар ғалымдарға, мемлекет қайраткерлеріне, бизнес, қоғамдық ұйымдар өкілдеріне, мәдениет пен өнер, білім беру және денсаулық сақтау саласы қайраткерлеріне, өндірісшілерге, әскерилерге, құқық қорғау органдары қызметкерлеріне беріледі. Олардың әрқайсысының Қазақстанның игілігі жолындағы адал жұмыс тәжірибесі, шын мәнінде мақтан етуге тұратын еңбегі бар, – деді Мемлекет басшысы.

	Қазақстан Президенті бүгінде мемлекет отандық мәдениет мен өнерге жан-жақты қолдау көрсетіп отырғанына тоқталды.

	– Бұл саланың рөлі аса маңызды. Экономикада қиындық болған жылдары біз өнер мән мәдениетімізге іс жүзінде ешқандай көмек көрсете алған жоқпыз. Қазір жағдай өзгерді. Тұрмыс жақсарды, тиісінше халықтың рухани сұранысы да артты. Нағыз тұлғаны нақ осы әдебиет пен өнер тәрбиелейді. Көркем шығарма қазіргі қоғамда өмір сүретін жаңа адамды қалыптастырады, –деді Нұрсұлтан Назарбаев.

	Елбасы Мемлекеттік сыйлық Тәуелсіздігіміздің негізіне айналған ұлттық қозғалысқа арналған «Тар кезең» тарихи романы үшін жазушы Қ.Мұханбетқалиұлына берілгенін айтты.

	– Бұл сыйлық «Кешіріңдер келгенімді өмірге» өлеңдер жинағы үшін ақын Г.Салықбаеваға, «Реквием» вокалды-симфониялық шығармасы үшін композитор Балнұр Қыдырбекке беріледі. Мемлекеттік сыйлыққа  «Песня – душа моя» жеке концерті үшін әнші Пантелей Кесоглу лайық деп танылды. Сондай-ақ авторлар ұжымы – Асқар Мырзахметов, Бақытжан Әшірбаев, Насир Рустамов, Әмірхан Шүменов, Нұрлыжан Бөкебаев Қазақстан Республикасы Тәуелсіздігінің 20 жылдығына арналған Шымкенттегі тарихи-монументалдық саябақ кешені үшін осы сыйлықпен атап өтілді, – деді Қазақстан Президенті. 

	Соңында Нұрсұлтан Назарбаев барлық марапат иелерін құттықтай отырып, сыйлықтар мен наградалар атқарған қызметке, қазіргі нәтижелерге және болашақ жоспарларға деген мемлекеттің алғысының көрінісі болып саналатынын атап айтты.

	 

	***

	«Қазақстанның Еңбек Ері» атағы Қазақ ұлттық өнер университетінің ректоры А.Қ.Мұсақожаеваға берілді.

	«Отан» орденімен «Қазақстан Халық Банкі» АҚ директорлар кеңесінің төрағасы А.С.Павлов, Қарағанды облысының «Шахтерское» ЖШС директоры Г.Г.Прокоп, Қазақстан Республикасы Парламенті Сенатының төрағасы Қ.К.Тоқаев;

	І дәрежелі «Барыс» орденімен «Спорттық жекпе-жек және күш қолданылатын спорт түрлері конфедерациясы» ЗТБ төрағасы Т.А.Құлыбаев;

	ІІ дәрежелі «Барыс» орденімен – Маңғыстау облысының әкімі А.С.Айдарбаев, Қазақстан Республикасы Президентінің Іс басқарушысы А.А.Бисембаев, «Ғылыми-клиникалық кардиохирургия және трансплантология орталығы» ЖШС директоры С.Жошыбаев, Қазақстан Республикасы Парламенті Мәжілісінің депутаты Қ.С.Сұлтанов;        

	ІІІ дәрежелі «Барыс» орденімен Қазақстан Республикасы Білім және ғылым министрлігі Экономика институтының бас ғылыми қызметкері А.Қошанов, Әл-Фараби атындағы Қазақ ұлттық университетінің ректоры Ғ.Мұтанов;  

	«Парасат» орденімен «Нұр Отан» партиясы төрағасының бірінші орынбасары Б.Байбек, Алматы облысының әкімі А.Баталов, Қазақ ұлттық өнер университетінің профессоры, композитор К.Дүйсекеев, Л.Гумилев атындағы Еуразия ұлттық университетінің профессоры Б.Көмеков;

	І дәрежелі «Достық» орденімен М.Әуезов атындағы Қазақ мемлекеттік академиялық драма театрының көркемдік жетекшісі А.Әшімов;

	ІІ дәрежелі «Достық» орденімен Қазақстан теннис федерациясының президенті Б.Өтемұратов марапатталды.

	Бір топ азаматтардың еңбегі «Құрмет» орденімен атап өтілді, олардың қатарында «Қазақстан темір жолы» ҰК» АҚ Солтүстік Қазақстан облысындағы «Жаңа Есіл жол дистанциясы» филиалының жол шебері К.Ахметов, Ақмола облысы «Хлебороб» ЖШС бригадирі С.Әбдікарімов, Ақтөбе облысының әкімі А.Б.Мұхамбетов, Қ.Қуанышбаев атындағы Қазақ мемлекеттік академиялық музыка және драма театрының актері Р.Омарханова, А.Розыбақиев атындағы № 153 мектеп-гимназиясының директоры  Ш.Омаров, ҚР Жоғарғы сотының судьясы  К.Шаухаров бар.

	«Қазақстанның еңбек сіңірген қайраткері» атағымен ақын, «Простор» журналының бас редакторы В.Михайлов;

	І дәрежелі «Даңқ» орденімен Қазақстан Республикасының Ішкі істер министрі Қ.Қасымов, Қазақстан Республикасы Мемлекеттік қызмет істері және сыбайлас жемқорлыққа қарсы іс-кимыл агенттігінің төрағасы Қ.Қожамжаров;

	II дәрежелі «Даңқ» орденімен Қазақстан Республикасы Бас прокуратурасы Құқықтық статистика және арнайы есепке алу комитетінің төрайымы С.Айтпаева, Қазақстан Республикасы Қорғаныс министрлігі «Шығыс» өңірлік қолбасшылығы әскерлерінің қолбасшысы М.Бектанов марапатталды.

	Қазақстан Республикасы Мемлекеттік күзет қызметі бастығының орынбасары – Тұңғыш Президент – Елбасының қауіпсіздігі қызметінің бастығы А.Әшімбекұлы, Қазақстан Республикасы Ұлттық қауіпсіздік комитеті Шекара қызметі аралас авиациялық эскадрильясының командирі В.Лобачев ІІ дәрежелі «Айбын» орденін кеудесіне тақты.

	«Ерлігі үшін» медаліне Қазақстан Республикасы Ішкі істер министрлігі Төтенше жағдайлар комитеті Астана қаласы Төтенше жағдайлар департаменті № 1 өрт бөлімі бөлімшесінің командирі Р.Мусин;

	«Жауынгерлік ерлігі үшін» медаліне Қазақстан Республикасы Қорғаныс министрлігі 97617 әскери бөлімі байланыс торабының сержант-нұсқаушысы Р.Суханов ие болды.

	Әдебиет пен өнер саласындағы 2014 жылғы Қазақстан Республикасының Мемлекеттік сыйлығы жазушы Қ.Мұханбетқалиұлына «Тар кезең» тарихи романы үшін; ақын Г. Салықбаеваға «Кешіріңдер келгенімді өмірге» өлеңдер жинағы үшін;  әнші П.Кесоглуге «Песня – душа моя» жеке концерті үшін; композитор Б.Қыдырбекке «Реквием» вокалды-симфониялық шығармасы үшін, авторлар ұжымы – Асқар Исабекұлы Мырзахметовке, Бақытжан Құдайбергенұлы Әшірбаевқа, Насир Ачилович Рустамовқа, Әмірхан Бекжанұлы Шүменовке, Нұрлыжан Маратбекұлы Бөкебаевқа Қазақстан Республикасы Тәуелсіздігінің 20 жылдығына арналған тарихи-монументалдық саябақ кешені үшін берілді.

///
	 

	Сапар барысында ауыл шаруашылық жерлерімен танысу, өңірдің әлеуметтік нысандарында болу, сондай-ақ облыстың ауыл шаруашылық тауарларын өндірушілермен кездесу жоспарланған.  
///Қасым-Жомарт Тоқаев өз сөзінде сот жүйесіндегі жүргізіліп жатқан реформалар аталған салаға жаңадан білікті мамандарды жұмылдыруға, әділ сот төрелігін орнықтыруға тиіс екенін атап өтті.   
Мұндай шаралар, ең алдымен, қоғамның соттарға деген сенімін нығайту үшін жасалып отыр. Сонымен қатар соттар мен сот рәсімдері қазіргі заман талабына сай болуға және азаматтарымыздың, бизнес пен инвесторлардың құқықтарын қорғауға тиіс. Президент мемлекеттің індетке қарамастан, сот жүйесін жаңғыртуды жалғастыра беретінін атап өтті. Енді осы жаңа нормалардың нақты жүзеге асырылуын қамтамасыз етіп, сот қызметіндегі бюрократияны түбегейлі жою қажет.
– Жоғарғы сот төрағасы судьялардың біркелкі жағдайда әртүрлі шешімдер қабылдайтыны жөнінде маған бірнеше рет баяндаған. Мұндай келеңсіздіктерге жол беруге болмайды. Соның салдарынан қоғамда наразылық туындап, соттардың бәрі жемқор деген жағымсыз ақпарат тарайды. Осы орайда Жоғарғы соттың нормативтік қаулылары мен сот тәжірибесіне жасалған шолуларды басшылыққа алу қажет. Сондай-ақ ІТ қызметтерінің талдау жасау мүмкіндігін пайдаланған жөн. Соттар қылмыстық процесті жүргізу барысында тергеу органдарына жалтақтамауы керек. Егер сотта мемлекеттік айыптаушы сотталушының кінәсін дәлелдей алмаса, айыптау үкімін шығаруға болмайды. Судьялар табандылық танытса, тергеу амалдары сапалы жүргізілетіні анық. Қылмыстық қудалауға түскен азаматтардың құқықтары да лайықты қорғалары сөзсіз, – деді Мемлекет басшысы.
Қасым-Жомарт Тоқаев жиынға қатысушыларға барлық реформаның негізі адам игілігіне бағытталатынын ескертті. Сондықтан сот рәсімдері бәріне түсінікті болуға тиіс. Адам игілігіне бағытталған бұл әдіс биылғы 1 шілдеден бастап енгізілетін әкімшілік әділет жүйесінің діңгегі болуы керек. Нәтижесінде мемлекеттік аппараттың азаматтармен жұмыс істеу жүйесі түбегейлі өзгереді. Бұл ретте маңызды реформаның табысты болуы соттардың кәсібилігіне тікелей байланысты.
– Былтырғы Жолдауымда соттарды жаңадан іріктеу үдерісін ашық етуге тапсырма бердім. Азаматтарымыз кімнің және сіңірген қандай еңбегі үшін сот болатынын білуге құқылы. Бұл мәселені кешіктірмей шешу керек. Соттарды біліктілігі жоғары кадрлармен жедел қамтамасыз ету – Жоғары сот кеңесінің маңызды міндеті. Сонымен қатар Жоғарғы сот кадрлардың тұрақтамау себебіне жан-жақты талдау жүргізуі қажет. Судья мамандығына мықты заңгерлер тартылуға тиіс, – деді Президент.
Мемлекет басшысы сыбайлас жемқорлықты сот жүйесіне деген сенімге селкеу түсіріп отырған негізгі факторлардың бірі деп санайды. Тек соңғы 5 жылдың ішінде сыбайлас жемқорлық фактісі үшін Фемиданың 17 өкілі жауапқа тартылды. Түркістан облысында сотталған алқа төрағасы мен облыстық соттың судьясына қатысты жемқорлық деректері қоғамда үлкен шу туғызды.
– Осыдан бірер күн бұрын масқара жағдай болды. Жоғары сот кеңесінің бұрынғы мүшесі, сондай-ақ, аудандық соттың төрағасы болған, 30 жылдық еңбек өтілі бар Жоғарғы соттың судьясы ұсталды. Бұл оқыс оқиға жұрттың бәріне белгілі. Аталған жағдай қоғамды теңселтіп кетті. Жоғары сот кеңесінің және Жоғарғы соттың басшылықтары осы оқиғадан сабақ алып, қажетті шешім шығаруы керек деп ойлаймын. Осы кезең ішінде Сот қазылары алқасының шешімімен 29 судья теріс іс-әрекеттері үшін қызметтерінен босатылған. Жалпы судьялардың қатарын тазалау жұмыстары белсенді жүргізіліп жатқаны байқалады. Бұл үдерісті мүлде тоқтатуға болмайды. Біз судьяларға деген қалыптасқан теріс көзқарасты өзгертуіміз керек. Фемиданың барлық қызметкері заңдылықтың, сатылмайтындықтың, кәсібиліктің үстем құруына қызмет етуі тиіс. Сонда ғана біз құқықтық мемлекет және әділетті қоғам  құра аламыз, – деді Қасым-Жомарт Тоқаев.
Президент мемлекеттік қызметшілер мен кәсіпкерлердің өзара ықпалдастығына қатысты мәселені де қозғады.
– Кәсіпкерлерге орасан зор шығын келтірген мемлекеттік аппарат пен басқа да тұлғалардың ісі ауыр қылмыспен теңестірілуі керек деп санаймын. Бұл мәселені шұғыл түрде заңнамалық тұрғыдан рәсімдеу қажет, – деді Қасым-Жомарт Тоқаев.
Президент Кәсіпкерлердің құқығын қорғау жөніндегі уәкілдің жиында сөйлеген сөзіне түсіндірме берді.
– Сіздер айтқандай, бизнестің мүддесін қорғауға және ілгерілетуге қатысты "кедергілер арқылы жүгіру" дейтін лабиринт бар сияқты. Мәселені іс жүзінде де, заңнамалық бастамалар тұрғысынан да шешу керек. Бұған қатысты тиісті тапсырма беремін. Ал арбитражға, сарапшылар қауымдастығын тартуға байланысты нақты мәселелерге келер болсақ, бұл ұсыныстарға жете мән беру қажет деп ойлаймын. Мәселені тиісті мемлекеттік органдар мен Үкімет қарастырып болғаннан кейін, шұғыл түрде нақты шешімдер қабылдаған жөн, – деді Мемлекет басшысы.
Президент соттың құзыреттілігін аумақпен шектемеу қағидатын енгізуге қатысты Жоғарғы соттың ұсынысы туралы ойымен бөлісті. Бұл жердегі ойдың мәні мынада, егер қаралып жатқан іс көп болса, онда соттың аумақтық орналасуына қарамастан оны арнайы IT бағдарлама арқылы жүргізуге болады. Яғни, талапкер мен жауапкер бір аймақта, ал соттың басқа аумақта болуына мүмкіндік бар. Бірақ бұл үшін тараптардың келісімі болуы керек.
– Бұл ұсыныс сыбайлас жемқорлыққа қарсы тиімді құралға айналып, бүкіл еліміздегі соттардың жүктемесін біркелкі бөлуге ықпал ететіні анық. Идея аяқ астынан пайда болған жоқ. Пандемия кезінде соттардың істерді қашықтан қарауы белгілі бір дәрежеде оның артықшылығын көрсетті. Бұл сот ісін қарау барысында уақыт пен ресурстарды айтарлықтай үнемдеу деген сөз. Жалпы соттарды аумақпен шектемеу туралы ұсыныс өте өзекті мәселе. Бірақ оны жан-жақты зерттеу қажет. Барлық мәліметті есептеп, ықтимал қатерді ескеру керек, – деді Мемлекет басшысы.
Қасым-Жомарт Тоқаев сот жүйесіне жаңа ақпараттық технологияларды пайдалану мәселесіне де тоқталды. Оның айтуынша, соттар заманауи технологиялардың барлық жетістіктерін пайдалануға міндетті. Бұл орайда консервативті тәсілдерге орын жоқ. Сонымен бірге заман талабына сай технологиялық шешімдерді белсенді түрде енгізе отырып, уақыт ағымынан қалмау қажет.
– Ұсынылып отырған IT-қызметтер біріктірілген білім базасын құруға мүмкіндік береді. Атап айтқанда, бұл арқылы сот өз әріптестерінің осыған ұқсас істер бойынша шығарған шешімдерін көре алады. Бұл соттың қате  актілерді қабылдауына жол бермейді. Процеске қатысушылар ІТ-технологиялардың артықшылығын сезінуі қажет. Оларға өз ісінің ықтимал нәтижесі туралы білу маңызды. Ол үшін барлық мүдделі тараптарға сот жүйесінің ІТ-қызметтері қолжетімді болуы керек.  Дегенмен ақпараттың құпиялылығына қойылатын талаптар сақталуы тиіс. Бұл, шын мәнінде, күрделі міндет. Мұны терең зерделеп барып, ақылмен шешу керек, – деді Президент.
Мемлекет басшысы жасанды интеллект элементтерінен тұратын сот жүйесінің жаңа ақпараттық қызметін егжей-тегжейлі зерттеп барып әзірлеуді тапсырды. Оған енгізілетін көптеген сот актілері негізінде ол істің ықтимал нәтижесін болжай алады. Бірақ дұрыс қабылданбаған шешімдердің кесірінен қателік туындау қаупі де бар.
– Шын мәнінде, сот жүйесі тиімді болса, қоғамда заң үстемдігі берік орнығады. Реформалар да табысты жүзеге асырылады. Түптеп келгенде, бұл азаматтарымыздың тұрмыс сапасы мен қауіпсіздігіне оң әсер етеді. Сондықтан сот жүйесін жаңғырту ісі жалғасын табады. Алдағы кезеңде реформаға қатысты маңызды міндеттерді шешуіміз керек. Бүкіл қоғам сот саласынан түбегейлі әрі жағымды өзгерістер күтіп отыр. Осы сенімді ақтау қажет, – деді Қасым-Жомарт Тоқаев.
Сонымен қатар кеңесте Жоғарғы сот төрағасы Жақып Асанов, Қазақстан кәсіпкерлерінің құқығын қорғау жөніндегі уәкіл Рүстем Жүрсінов сөз сөйледі.
Жиын алдында Президентке Жоғарғы соттың өз жұмысында пайдалана бастаған ақпараттық жүйелері мен көрсететін жаңа қызметтері таныстырылды.










///Кездесуде Нұрсұлтан Назарбаевқа Халықаралық Түркі академиясының қазіргі қызметі және алдағы жұмыс жоспары туралы мәлімделді.
Әңгімелесу барысында Д.Қыдырәлі Түркітілдес мемлекеттер ынтымақтастығы кеңесінің отырысында берілген тапсырмалардың орындалуы туралы баяндады.
Халықаралық Түркі академиясының президенті, сондай-ақ, «Рухани жаңғыру» және «Ұлы даланың жеті қыры» атты бағдарламалық мақалалардың негізгі бағыттарының жүзеге асырылу барысы жөнінде ақпарат берді.
Сонымен қатар, Д.Қыдырәлі Елбасы Нұрсұлтан Назарбаевқа түркі әлемінің тарихына және тәуелсіз Қазақстанның дамуына арналған бірнеше кітап пен туындыны таныстырды.
 
Қазақстан Республикасының Тұңғыш Президенті – Елбасының Баспасөз қызметі

///Мемлекет басшысы Әл-Фараби атындағы Оқушылар сарайының ғимаратында орналасқан сайлау учаскесіне барып, республикалық референдумда дауыс берді.
Жалпыұлттық референдум арқылы Конституцияға өзгерістер мен толықтырулардың енгізілуі – бүгінгі аса маңызды шараның басты ерекшелігі. Бұған дейін Ата заңға өзгерістер мен толықтырулар енгізу жөніндегі шешімді Парламент қабылдайтын.
Қасым-Жомарт Тоқаев дауыс бергеннен кейін отандық бұқаралық ақпарат құралдарының өкілдері үшін брифинг өткізді. Мемлекет басшысы қазақстандықтарды өтіп жатқан референдуммен құттықтады.
– Бүгін еліміз үшін, шын мәнінде, тарихи күн. Халқымыз бетбұрысты шешім қабылдамақ. Ешқандай мәжбүрлік жоқ. Референдум жоғары деңгейде ұйымдастырылған, – деді Қазақстан Президенті.
Содан кейін Мемлекет басшысы конституциялық реформаның негізгі мақсаттары мен міндеттеріне қатысты журналистердің бірқатар өзекті сауалына жауап берді.






///Қасым-Жомарт Тоқаев Қазақстанға ресми сапармен келген Қытай Халық Республикасы Мемлекеттік кеңесінің мүшесі, Сыртқы істер министрі Ван Иді қабылдады.
Кездесу барысында Қазақстан мен Қытай арасындағы ұзақмерзімді, жан-жақты стратегиялық серіктестіктің қазіргі ахуалы мен перспективалары, сондай-ақ халықаралық және аймақтық ұйымдар аясындағы ынтымақтастық мәселелері талқыланды.
Мемлекет басшысы 30 жыл ішіндегі стратегиялық серіктестіктің деңгейіне жоғары баға беріп, Қазақстан мен Қытайдың өзара екіжақты кешенді байланыстарын нығайта беруге бейілді екенін айтты.
Мемлекет басшысы ҚХР Төрағасы Си Цзиньпиннің алдағы күзде елімізге жоспарланған мемлекеттік сапары екіжақты қатынастарды дамытуға тың серпін береді деп үміттенетінін жеткізді. 
– Биыл – өте маңызды жыл. Қазақстан мен Қытай арасындағы дипломатиялық қатынастардың орнағанына 30 жыл толды. Қытайда коммунистік партияның ХХ съезін өткізу жоспарланған. Алдағы жоғары деңгейдегі келіссөздер біздің стратегиялық серіктестігіміздің жылнамасына ерекше оқиға ретінде жазылады, – деді Президент.
Сонымен қатар кездесуде Қасым-Жомарт Тоқаев қытайлық әріптесіне жүрекжарды сәлемін жолдады және ҚХР-дың төрағалығымен өтетін жоғары деңгейдегі «БРИКС плюс» онлайн-диалогына қатысуға шақырғаны үшін ризашылығын білдірді. Онлайн-диалог жаңа дәуірде даму үшін жаһандық серіктестік орнату тақырыбына арналған. 
Қасым-Жомарт Тоқаев ҚХР Төрағасының жаһандық қауіпсіздік және даму саласындағы бастамасына қолдау білдіретінін айтты. Оның толыққанды жүзеге асырылуы әлемдік деңгейдегі қауіпсіздік пен сенімге жетпей тұрған олқылықтардың орнын толтыруға мүмкіндік береді, сондай-ақ БҰҰ-ның 2030 жылға дейінгі орнықты даму саласындағы Мақсаттарын жүзеге асыруға ықпал етеді.
Ван И Қасым-Жомарт Тоқаевқа Си Цзиньпиннің сәлемі мен еліміздегі жалпыұлттық референдумның табысты өтуіне байланысты құттықтауын жеткізді.
– Референдум нәтижелері мемлекетті жан-жақты жаңғырту үшін Сіздің басшылығыңызбен қабылданып жатқан шараларды ел азаматтарының барынша қолдайтынын көрсетеді. Мұның жаңа Қазақстанды құру үшін зор мәні бар, сондай-ақ елдің келешек дамуының берік негізін қалыптастырады, – деді Қытай Мемлекеттік кеңесінің мүшесі.
Қытай министрі екі ел көшбасшыларының дана басшылығының арқасында ҚХР мен Қазақстанның екіжақты қарым-қатынастары үлкен өмірлік күшке ие болатынын атап өтті.
– Төраға Си Цзиньпин Сізбен арадағы жеке достықты және өзара сенімді жоғары бағалайды. Жаңа Қазақстан құру жөніндегі бастамаңыз Сіздің даналығыңыз бен батылдығыңызды көрсетеді. Біз Сіздің бастамаларыңыздың сәтті жүзеге асырылуын толыққанды қолдаймыз, – деді Ван И.
Кездесу барысында Қасым-Жомарт Тоқаев пен Ван И аймақтық және жаһандық күн тәртібінің өзекті мәселелері жөнінде пікір алмасты. Олар халықаралық аренадағы, соның ішінде Біріккен Ұлттар Ұйымы, Шанхай ынтымақтастық ұйымы және Азиядағы өзара іс-қимыл және сенім шаралары жөніндегі кеңес, Ислам ынтымақтастығы ұйымы аясындағы ықпалдастықты жалғастыра беруге ниетті екенін айтты.
///Кездесу барысында Назарбаев Зияткерлік мектептері қызметінің негізгі нәтижелері мен олардың даму перспективалары талқыланды.
Мемлекет басшысы еліміздің орта білім беру жүйесінде Назарбаев Зияткерлік мектептері ерекше рөл атқаратынын атап өтті.
– Бұл мектептер барлығына үлгі болуы керек. Біз олардың тәжірибесін жаңа мектептер ашатын кезде ескеретін боламыз. 2008 жылдан бері Зияткерлік мектептерді 5660 оқушы бітірді. Олардың барлығы да үш тілді еркін меңгерген. Біз бүкіл елге Қазақстанда үш тілде білім алу қолдан келетін іс екенін көрсеттік, – деді Елбасы.
Күләш Шәмшидинова Нұрсұлтан Назарбаевқа Зияткерлік мектептердің оқытушы құрамын қалыптастыру мақсатымен жүргізілген жұмыстар жөнінде мәлімдеді.
– Осы жылдар ішінде Сіздің қолдауыңыздың арқасында көптеген жұмыс атқарылды. Бізде 2800 мұғалім жұмыс істейді. Олардың 195-і – шетелдік оқытушылар, 183-і – «Болашақ» халықаралық бағдарламасы бойынша шетелдің жетекші оқу орындарында және Назарбаев Университетінде білім алған түлектер. Бүгінде бізде 4 доктор, 22 ғылым кандидаты және 719 магистр сабақ береді, – деді К.Шәмшидинова.
Сонымен қатар білім беру мекемесінің басшысы оқушылар контингентін қалыптастыру конкурстық негізде жүзеге асырылатынын және тек үміткерлердің қабілеттеріне байланысты анықталатынын айтты.
Кездесу соңында Елбасы Зияткерлік мектептер жүйесін одан әрі дамыту жөнінде бірқатар нақты тапсырма берді.

///Рәсімді ашқан Нұрсұлтан Назарбаев қазақстандықтарды елордада жаңа жоғары оқу орнының бой көтеруімен құттықтады.
– Бүгін біз Астанада жаңа өнер ордасын салтанатты түрде ашып отырмыз. Бұл жерде ұлттық балет пен би шеберлерінің жаңа шоғыры оқып-тәрбиеленеді. Мұнда қазақстандық салт-дәстүр дамып, әлемдік деңгейдегі би өнерін дамытуға жаңаша қадамдар жасалатын болады. Ұлттық хореография академиясы – біздің елімізде ғана емес, бүкіл Орталық Азия елдеріндегі осы үлгідегі алғашқы жоғары оқу орны. Онда қазақстандықтармен бірге өзге шет елдердің шығармашыл дарынды жастары оқитын болады. Еліміздегі бұл академия уақыт өте келе бүкіл Еуразиядағы балет пен би шеберлерін дайындайтын жетекші орталықтардың бірі болатынына сенемін, – деді Қазақстан Президенті.
Мемлекет басшысы академиядағы оқу ісі би мен балет өнерінің негіздерінен бастап жоғары оқу орнынан кейінгі магистрлер мен докторанттарды дайындауға дейінгі білім беру үрдісінің барлық деңгейін қамтитынын атап өтті.
– Бұл көп деңгейлі кәсіби хореографиялық білім беретін толық циклды академияның маңыздылығы мен бірегейлігін ескере отырып, оған менің жарлығыммен «ұлттық жоғары оқу орны» айрықша мәртебесі берілді. Сіздер осы жаңа өнер ордасында жоғары халықаралық өлшем мен білім берудің отандық қайталанбас стандартын қалыптастыруға тиіссіздер. Сіздер Қазақстанның би мен балет өнерінің жаңа ұлттық брендін орнықтырады деп сенемін, – деді Нұрсұлтан Назарбаев.
Сондай-ақ, Қазақстан Президенті оқу орнының бюджеттен тыс қаражат көздеріне салынғанын айтып, сәулетшілер мен құрылысшыларға атқарған жұмыстары мен шығармашылық еңбектері үшін алғыс білдірді.
Рәсім барысында Нұрсұлтан Назарбаев академия ректоры А.Асылмұратоваға балеринаның шағын мүсінін табыс етті.
– Бұл мүсінді түлектер жыл сайын бірінші сынып оқушыларына табыстайды, ол балет әртістерінің кәсіби деңгейінің өсуінің жалғастығы мен академияның дәстүрлер сабақтастығының символы болады, – деді Елбасы.
А.Асылмұратова Қазақстан Президентіне білдірген сенімі мен академияға жағдай жасағаны үшін алғыс айтты.
– Біз үшін мұнда біліктілігі жоғары әртістер, педагогтар, өнертанушылар да ғана емес, сондай-ақ еліміздің нағыз патриоттарын, өнерді құрметтейтін мәдениетті азаматтарды тәрбиелеу маңызды. Академия қазіргі мойындалған мектептердің қатарынан өзінің лайықты орнын табады деп үміттенеміз. Біз сол үшін бар күшімізді саламыз, – деді академия ректоры.
Соңында Нұрсұлтан Назарбаев оқытушылар мен студенттерге еңбек пен оқуда жетістікке, жаңа шығармашылық жұмыста табысқа жетуіне тілектестік білдірді.
Қазақстан Президенті академияның Құрметті қонақтар кітабына қолтаңба және «Уақыт капсуласына» естелік жазба қалдырды. Бұдан бөлек, Елбасы балет залын, жатақхананы, асхана мен бірінші сынып оқушыларына арналған оқу сыныптарын аралап көрді.
Нұрсұлтан Назарбаев салтанаттың қорытындысы бойынша өткен БАҚ өкілдеріне арналған брифинг барысында барша қазақстандықты келе жатқан Білім күнімен құттықтап, оқушыларға, ата-аналар мен мұғалімдерге табыс пен мықты денсаулық тіледі.




///
	

	И.Тасмағамбетов Мемлекет басшысын Астананың әлеуметтік-экономикалық дамуы мен елорданың бас жоспары аясындағы перспективалары туралы хабардар етті.

	Астана әкімі қалада негізгі мемлекеттік бағдарламалардың орындалуы және кезекті жылыту маусымына дайындық барысы туралы да баяндады.
///
	

	Қазақстан Президентіне Hyundai салмағы аз жүк таситын көлігін құрастыруға мамандандырылған автоқұрастыру кәсіпорны таныстырылды. Бұл жоба Қазақстан Президентінің 2010 жылы сәуірде Оңтүстік Кореяға ресми сапары кезінде қол жеткізілген келісімнің арқасында жүзеге асты. Сол кезде  «Астана Моторс» ҚМК ірі торапты жүк автомобильдері мен автобустарды құрастыру жөнінде «Hyundai Motor Co» компаниясымен өзара түсіністік және ынтымақтастық туралы меморандумға қол қойды.

	Үдемелі индустриялық-инновациялық даму бағдарламасы аясында жүзеге асырылып жатқан жоба экономиканы шикізаттық бағыттан өндіріске бағыттаудағы Қазақстанның машина жасау саласының келешегі бар бағытының бірін дамытуға зор үлес қосуда. Жобаға тартылған инвестиция 1 миллиард теңгеден астам.

	«Астана Моторс» ҚМК президенті Нұрлан Смағұлов Мемлекет басшысына компанияның жоспарына сәйкес, 2012 жылы 1000-нан астам автомобиль шығарылатынын, оның 400-ден астамы Беларусь Республикасына, Ресей Федерациясына және Орталық Азия елдеріне экспортталатынын баяндады. 2012 жылғы тамыз айында зауыт 19-дан бастап, 28-ге дейін отыратын орындығы бар Hyundai County жолаушылар автобустарының сериялық өндірісіне кіріседі. Осы орайда, өндірістегі қазақстандық үлес 30 пайызға ұлғаяды. Автоқұрастыру зауыты тұрақты дамып келеді және 2013 жылға қарай жүк көтерімі 10 тонна және одан жоғары ірі тонналы техника өндірісін игеретін болады.

	- Біздің жаңа астана салатынымызға көп адам сенген жоқ, ал біз оны қысқа мерзімде тұрғыздық. Сондай-ақ біздің автомобиль құрастыратынымызға сенгендер аз болды, ал біз енді тек автомобиль ғана емес, ұшақтарды да құрастыруға кірістік, - деді Н. Назарбаев кәсіпорын жұмысшыларымен әңгімесінде.

	Президент кәсіпорында құрастырылған алғашқы Hyundai Auto Trans автобусына өз қолтаңбасын қалдырды.   

	    

/// 
Мемлекет басшысының атына ел азаматтары мен түрлі ұйымдарынан бастамаға қолдау білдірген, Қазақстанның әлеуметтік-экономикалық дамуын қамтамасыз етуге бағытталған бағдарымызды тұрақты жалғастыру үшін сайлау өткізудің қажеттілігін атап көрсеткен хаттар толассыз келіп түсуде.
Елдің еңбек ұжымдарынан көптеп келіп жатқан хаттарда Мемлекет басшысына қолдау білдірілген.
Соколов-Сарыбай тау-кен байыту өндірістік бірлестігінің жұмысшылары сайлау өткізу әлемдік дамудың жаңа сатысында халықты одан сайын ұйыстыра түсетініне және барлық қазақстандықтарды «Нұрлы жол» бағдарламасы мен «Қазақстан-2050» Стратегиясын жүзеге асыру үшін біріктіруге ықпал ететініне сенім білдірген. 
«Бірлестіктің 20 мың адамдық ұжымы Отанымызды ілгерілетуге және орнықты дамытуға бағытталған бастамаларды әрдайым қолдап келеді және қолдай беретін болады. Біз бүгінгідей күрделі уақытта Сіздің саяси батылдығыңыздың арқасында тәуелсіз Қазақстанның әрбір даму кезеңі жетістіктердің, көпұлтты Отанымыздың бірлігі мен тұрақтылығын нығайтудың жылдарына айналғанын айқын сезініп отырмыз.   Қазақстан Сізбен бірге міндетті түрде табысқа жетіп, әлемдегі экономикасы дамыған 30 мемлекеттің қатарына кіретін болады», – делінген хатта.
«Қазақстан темір жолы» ҰК» АҚ қызметкерлері мен ардагерлерінің ашық хатында әлемдегі күрделі қаржы-экономикалық ахуал жағдайында біздің елімізде дамудың дағдарысқа қарсы айқын жоспары – «Нұрлы жол» жаңа экономикалық саясаты бар екені атап көрсетілген.
«Президент сайлауын өткізу «Нұрлы жол»  аталған Қазақстан халқына жолдауды, индустриялық-инновациялық даму бағдарламасын табысты жүзеге асырудың, түпкі нәтижеде Қазақстандағы әрбір отбасының әл-ауқатын арттырудың кепілі болады деп санаймыз», – делінген Қазақстан теміржолшыларының хатында.
«Қазмырыш» компаниялар тобы мен мердігерлік ұйымдарының мыңдаған адамы бар көптэтносты ұжымынан келген хатта қазақстандықтар  Елбасының басшылығымен ертеңгі күнге, тұрақты жұмысқа, татулық пен келісімде өмір сүру мүмкіндігіне деген сенімге ие болғандарына назар аударылған.
«Металлургиялық пештің жанында шыңдалған біздің Президент бүгінгі жұмысшы қалай өмір сүретінін, қарапайым қазақстандыққа не керегін жақсы біледі. Бізге мемлекет басында «Нұрлы жол» бағдарламасын, «Қазақстан -2050» ұзақмерзімді Стратегиясын орындауға басшылық жасауды жалғастыратын көшбасшының қалғаны қажет. Ұлт Көшбасшысымен бірге бізге ешқандай қиындық қорқынышты емес», – деп жазады авторлар.
Ал «Қазхром» трансұлттық компаниясы» АҚ жұмысшылары ел бірлігіне, өркендеуі мен игілігіне бағытталған жұмысты жалғастыру үшін Мемлекет басшысына жалпыұлттық сенімнің жаңа мандатын берудің қажеттігі туралы ұсынысты қолдау өздерінің азаматтық парызы екенін хабарлайды.
«Ең қиын уақыттарда біз жас мемлекетіміздің экономикасы мен өнеркәсібін қалыптастырудың күрделі кезеңін Сіздің басшылығыңызбен өткердік. Сіз бізге татулықты, келісім мен экономикалық тұрақтылықты сақтау жөніндегі айқын мақсаттар мен міндеттерді белгілеп бердіңіз. Сіз бірде: «Егер кеме қай портқа баратынын білмесе, оған ешқандай жел серік болмайды» деген едіңіз. Біз Сізбен қайда баратынымызды білеміз. Ең бастысы, сол мақсатқа біз бірге бара жатырмыз», – делінген хатта.
Президент сайлауын биыл өткізу халыққа, сондай-ақ барлық атқарушы және өкілді билік органдарына белгіленген міндеттерді жүзеге асыру ісіне жұмылуға мүмкіндік беретінін атап өткен «Қазақстан алюминийі» АҚ еңбек ұжымының мүшелері де бастаманы қолдайтындарын мәлімдеді.
«Біз өркендеу мен тұрақтылықты, балаларымыз бен немерелеріміздің жарқын болашағын қалаймыз, 2015 жылы ел Президентінің сайлауын өткізуді қолдаймыз. Біздің таңдауымыз – қуатты Қазақстанның қуатты көшбасшының  болуы», – делінген хатта.
«Зенит» Орал зауыты» АҚ жұмыскерлері мен инженерлік-техникалық персоналы Қазақстан Президентінің дұрыс стратегиялық шешім қабылдауының және оларды жүзеге асыру жауапкершілігін өзіне жүктеу қабілетінің арқасында тәуелсіздік жылдарында ел экономикасын табысты реформалауға қол жеткізілгенін атап өткен.
«Бүкіл Қазақстан халқының мүддесін қорғауға бағытталған Сіздің саясатыңыз ғана елді дамудың жаңа сатысына шығаруға, Қазақстанның әлемдегі барынша қуатты мемлекеттердің қатарына кіру жөніндегі міндетін тиімді шешуге қабілетті. Біз бәріміз Отанымыз қарқынды дамуы үшін Сіздің, Ұлт көшбасшысының айналасында топтасатынымызға сендіреміз. Заманның кез келген сын-қатерін бірге еңсере аламыз», – деп жазады авторлар.  
«Петропавл ауыр машина жасау зауыты» АҚ ұжымы да Президент сайлауын өткізуді қолдайды және Мемлекет басшысының өз кандидатурасын ұсынуын  өтінді.
«Біз өзіміздің қазіргі бақ-берекемізді және болашаққа зор жоспар құру мүмкіндігімізді тек Сізбен байланыстырамыз. Біз Сіздің металлург ретінде жұмысшы тапты бәрінен артық түсінетініңізге сенімдіміз», – делінген хатта.
«Қазтеңізтрансфлот» Ұлттық теңіз көлік компаниясы» ЖШС жұмысшылары әлемдік экономикалық дағдарыстың белең алып келе жатқанын және күрделі халықаралық ахуалды ескере отырып, сайлау өткізу мәселесін дер кезіндегі шешім деп атады.
«Біз көршілес мемлекеттерде не болып жатқанын жақсы білеміз. Өкінішке қарай, бүгінде әлем мазасыз. Сондықтан Сізден Қазақстан халқы Ассамблеясының 2015 жылы сайлау өткізу бастамасын қолдауды сұраймыз», – деп жазады авторлар.
«Зенченко және компания» коммандиттік серіктестігінің бас директоры Г.Зенченко біздің еліміз Нұрсұлтан Назарбаевтың басшылығымен ғаламат жетістіктерге жеткенін және бүгінде Қазақстанды бүкіл әлем қуатты әрі өркендеуші мемлекет ретінде танып, құрметтейтінін атап өткен.
«Кеңес Одағы күйреген соң ауыл шаруашылығын дамыту қандай қиын болғаны есімде. Шынын айтқанда, біз өздігімізбен жұмыс істей алатынымызға, бізге жер беретініне сенген жоқпыз. Сіздің «қиын күндер өтеді, Қазақстан бәріміз «мен қазақстандықпын!» деп мақтанышпен айтатындай елге айналады» деген сөздеріңіз жадымда. Бүгінде соның бәрі орындалды», – делінген хатта.
Қызылорда қаласынан «Абзал және К» толық серіктестігінің жұмысшылары бүгінде әлемдік экономикада байқалып отырған дағдарыстық құбылыстар біздің елімізде еңбек адамына жасалып отырған қамқорлықтың бағасын сездіретініне тоқталған.
«Барлық қазақстандықтар сияқты біздің ұжым да өз болашағын тек Сізбен байланыстырады. Сондықтан Қазақстан халқы Ассамблеясының ұсынысын ескеруді, сондай-ақ Президент сайлауына қатысуды сұраймыз. Біз өз кезегімізде Сіздің айналаңызда топтасуға әзірміз», – делінген хатта.
Осы үндеуге Шымкенттегі «Дана фирмасы» ЖШС қызметкерлері мен Атырау облысындағы жұмысшы-мұнайшылар да қосылады.
«Қарқын АГФ» ЖШС ұжымы мен Қостанай облысының Харьковское ауылының тұрғындары, сондай-ақ өңірдің барлық ауылшаруашылығы құрылымдары жасампаз саясат пен «Нұрлы жол» бағдарламасы аясындағы жаңа бастамаларды жалғастырудың маңыздылығына тоқталған.
«Білсеңіз, президенттік сайлауды өткізу туралы бастама халықтың шынайы сезімінен, ашық ниетінен туындап отыр. Қостанай өңірінің еңбекқор тұрғындары Сізді қолдауға әрдайым дайын», – деп жазады авторлар.
Қызылорда облысындағы «Арал» сервистік-дайындау орталығының ұжымы өңірді дамыту және Кіші Аралды сақтау мәселелеріне көңіл бөліп отырғаны үшін алғыс білдіре отырып, президенттік сайлау өткізу туралы бастаманы қолдайтындықтарын атап көрсеткен.
«Біз Сіздің осы ұсынысты ескеретініңізге және өзіңіз бастаған ауқымды жобаларды жалғастыруға келісетініңізге сенеміз», – делінген хатта.
Сонымен қатар, Мемлекет басшысына қолдау білдірген хаттар қоғамдық бірлестіктер мен білім беру мекемелерінен де келді.
Атап айтқанда, Солтүстік Қазақстан облысының Азаматтық альянсы Нұрсұлтан Назарбаевтың бағытын қолдау үшін бар күштерін жұмылдыруға, мемлекеттік бағдарламаларды жүзеге асыруға белсене қатысуға және Қазақстанды дамытуға өз үлестерін қосуға дайын екендіктерін білдірді.
«Біз Сізді бір ауыздан қолдаймыз және елдегі барлық азаматтық және патриоттық күштерді Қазақстан Республикасы Президентінің сайлауын өткізуді жақтауға шақырамыз», – делінген хатта. Оларды Түркістан қаласындағы Қ.А.Ясауи атындағы халықаралық қазақ-түрік университетінің қызметкерлері, оқытушы-профессорлар құрамы қостайды.
Оңтүстік Қазақстан облысының зиялы қауым өкілдері президенттік сайлау өткізу біздің көпэтносты және көпконфессиялы мемлекетіміздің одан әрі дамуы аясында айрықша мәнге ие болатынына сенімді екендерін айтқан.
Қызылорда облысы «III Интернационал» ауылының тұрғындары Мемлекет басшысына осы елді мекенде тұратын 19 этностың атынан  хат жазған.
«Біз Сіздің көпұлтты халқымыздың  бірлігі мен келісімін нығайтуға бағытталған қызметіңізді әрқашан қолдадық және қолдай береміз. Президент сайлауын өткізу туралы бастамаға қосыла отырып, Сізден осы ұсынысты қолдауды және сайлауға қатысуыңызды сұраймыз», – деп жазады авторлар.
Қазақстан халқы Ассамблеясы Кеңесінің ел Президентінің сайлауын өткізу жөніндегі бастамасына байланысты хаттар Мемлекет басшысының атына толассыз келіп түсуде.
 
///Мемлекет басшысы салтанатты жиындағы сөзінде, «бұл – Қазақстанның корей жұртына деген шынайы ықыласы мен зор құрметінің белгісі» деп атап өтті.
– Мұндай іс-шаралардың тарихи мән-маңызы айрықша. Қазақтар да, корейлер де Тәуелсіздіктің қадір-қасиетін жақсы түсінеді. Хон Бом До – Кореяның азаттығы үшін күрескен бірегей тұлға. Нағыз батыр, шынайы отансүйгіш. Генерал тағдырдың жазуымен өмірінің соңғы жылдарын қазақ жерінде өткізді. Содан бері қанша жыл өтсе де атажұртында батырдың ерлігі ұмытылған жоқ. Оны біздің халқымыз да жақсы біледі. Қызылорда қаласында Хон Бом Доның құрметіне мемориал тұрғызылған. 2018 жылы батырдың туғанына 150 жыл толды. Қазақстан халқы Ассамблеясы осыған орай арнайы конференция өткізді. Генералдың есімі қазақ елінің жадында сақталады. Оның мемориалы мемлекет қамқорлығында болады, – деді Қазақстан Президенті.

Қасым-Жомарт Тоқаев кезінде корей ұлтының көптеген өкілі Қазақстанға еріксіз қоныс аударғанын, олардың арасында Ге Бон У, Цай Ден Хак, Ким Ман Сам сияқты танымал тұлғалар барын атап өтті.
– Жер аударылған корейлерді халқымыз бауырына басып, паналатты. Олар қазақ елінде өсіп-өніп, нағыз отандастарымызға айналды. Біздің елде әр этностың өз тамырынан ажырамай, тілі мен ділін сақтауына барлық жағдай жасалған. Корей диаспорасы да осы игілікті көріп отыр. Елімізде Қазақстан корейлерінің қауымдастығы бар. Корей мәдени орталықтары мен Корей театры жұмыс істейді. Сондай-ақ, корей тілінде газет шығады. Корей бауырларымыз көптеген салада табысты еңбек етуде. Олардың ел экономикасын өркендетуге қосып жатқан үлесі зор. Қазақстанда тұратын корейлер екі елдің қарым-қатынасын дамытуға да белсенді атсалысып жүр. Біздің ынтымақтастығымыз болашақта осындай достық рухта нығая береді деп сенемін, – деді Қасым-Жомарт Тоқаев.

Қасым-Жомарт Тоқаев Корея Республикасының Президенті Мун Чже Инге Корей халқының ұлттық батыры Хон Бом Доның қабірінен алынған топырақты табыстады.

Корея Республикасының Президенті Мун Чже Ин Қасым-Жомарт Тоқаевқа зор ризашылығын білдіріп, ұлт батыры Хон Бом Доға ең жоғары мемлекеттік награда берілгенін хабарлады.

///
	

	Қазақстан Президенті «Caspian Foods» ЖШС жаңа кәсіпорнының қызметімен, сондай-ақ өңірде жүзім шаруашылығы мен шарап жасау ісін дамытудың келешегімен танысты.

	Мемлекет басшысы бұдан бірнеше жыл бұрын Францияның жүзім шығаратын зауытын аралау кезінде Қазақстанда таңдаулы шарап шығару ісін дамытуда осы тәжірибені пайдалану жөнінде міндет жүктегенін атап өтті.

	– Мен бос жатқан жерлерді игеріп, жүзімдіктер отырғызу туралы тапсырма бердім. Биыл олар алғашқы өнімін беруде. Бұл жерде жиын-терін комбайнмен жүзеге асырылады, сондықтан қол еңбегін пайдаланудың қажеті жоқ. Жобалық қуаты жылына 2 млн. литр деңгейінде зауыт салынды. Оның базасында бүгінде үздік еуропалық стандарттарға сай келетін шарап өндіруіміз мүмкін. Бұл кәсіпорын Қазақстанның барлық шарап өндірушілері үшін үлгі болмақ, – деді Қазақстан Президенті.   

	Нұрсұлтан Назарбаев елдің оңтүстігінде жаңа сала – қазіргі заманғы жоғары сапалы шарап өндірісі құрылып жатқанын айтты.

	– Бүгінде біз алға қойған басым міндеттердің бірі – әр өңірдің әлеуетін ашу. Астық егумен солтүстік өңірлер айналысады, олар соған маманданған, қандай жағдайда болмасын сапалы егін болады. Шығыста алтын мен күміс, орталықта мыс, батыста мұнай өндіріледі. Оңтүстік облыстар бүкіл елді көкөніспен қамтамасыз етіп, өнімдерін шетелге де экспорттайды. Бұған қоса, оңтүстік өңірде жүзім шаруашылығы дамып жатқандықтан, біз енді шарап өнімдерін шығарумен де барынша белсене айналыса аламыз, – деді Мемлекет басшысы.

	Кәсіпорынның жалпы аумағы – 600 гектар, соның ішінде 320 гектарын жүзімдік алып жатыр, ал шарап зауытының аумағы – 8000 шаршы метр. Зауытта ақ және қызыл түсті шараптарды ашыту және сақтауға арналған 172 ыдыс, құю цехы, еменнен жасалған бөшкелерде шарап сақтайтын жертөлелер, сондай-ақ шарап өнімдерінің сапасына үздіксіз бақылауды жүзеге асыратын зертхана бар.

	Зауыттың қуаты маусымына – 3000 тонна, оның базалық сиымдылығы бір мезгілде 3000 000 литр шарап өнімдерін сақтауға мүмкіндік береді.

	Көшеттер Францияның Бордо провинциясынан әкелінеді. Кәсіпорынның алқабында Каберне Совиньон (Cabernet Sauvignon), Шардоне (Chardonnay), Мускат Оттонель (Muscat Ottonel), Вионье (Viognier) және басқа да шарап сорттары өсіріледі.

	 
///Мемлекет басшысына елорданың әлеуметтік-экономикалық дамуы, Нұр-Сұлтан қаласын дамыту жөніндегі кеңесте берілген тапсырмалардың орындалу барысы туралы баяндалды.
Алтай Көлгіновтің айтуынша, былтыр елордада 2500 үлескер қаржы құйып, даулы мәселеге айналған 10 үйдің құрылысы аяқталған. Биыл 20 үйді пайдалануға беріп, 7 мыңға жуық үлескердің проблемасын шешу жоспарланып отыр.
Президент үлескерлерге қатысты мәселені ерекше бақылауда ұстау, сондай-ақ, тұрғын үй алаптарын дамыту және абаттандыру, тиісті инфрақұрылыммен қамтамасыз ету қажеттігін айтты.
Мемлекет басшысы қала тұрғындарын алаңдатқан әлеуметтік проблемаларды шешу, қолжетімді баспана құрылысының көлемін ұлғайту, кезекте тұрған әлеуметтік жағдайы төмен отбасыларға берілетін пәтерлердің санын көбейту, сонымен қатар, инвестиция тарту, шағын және орта бизнеске қолдау көрсету жайында нақты шаралар қабылдауды тапсырды.


///Қасым-Жомарт Тоқаевқа Ұлттық комиссияның атқарған жұмыстары және алдыңғы кезеңге арналған жоспарлары туралы есеп берілді.
Кездесуде отбасы институтын нығайтуға, отбасылық құндылықтарды сақтауға, әйелдер мен балаларға қатысты зорлық-зомбылыққа жол бермеуге, әлеуметтік мәселелерді шешуге бағытталған заңнама нормаларын жетілдіру мәселелері қарастырылды.
Мемлекет басшысының пікірінше, заң жобасын пысықтауға орталық және жергілікті атқарушы органдардың бәрі жұмылдырылуы тиіс. Отбасы институтын барлық деңгейде нығайту мәселелері бойынша мекемеаралық өзара іс-қимылдың тиімді регламентін әзірлеу қажет.
Президент әйелдер істері және отбасылық-демографиялық саясат жөніндегі аймақтық комиссиялардың жұмыс істеу тәсілдеріне енгізіліп отырған ұсыныстарды қолдап, оларға азаматтық қоғаммен тығыз байланыс орнату қажет екенін атап өтті. Отбасылық және гендерлік саясат тұжырымдамасын іске асыру аясында алға қойылған мақсаттар мен міндеттерге қол жеткізу үшін өңір әкімдеріне үлкен жауапкершілік жүктелуі тиіс.
Кездесуде еліміздің қоғамдық-саяси өміріне әйелдердің араласу мәселесі қозғалды. Мемлекеттік органдардағы, квазимемлекеттік және корпоративтік секторлардағы әйелдердің тең құқықтары мен мүмкіндіктерін сақтау олардың қызметінің тиімділігін бағалаудың негізгі шарты мен көрсеткіштерінің бірі болуы тиіс.
Сонымен қатар Қасым-Жомарт Тоқаев өңірлік деңгейдегі қоғамның әлеуметтік мәселелерін шешуге әйелдерді жұмылдыру жобасын оң бағалады.

/// 
Ғабит Жақыпбайұлы Байжанов Қазақстан Республикасы «Сырбар» Сыртқы барлау қызметінің директоры болып тағайындалсын.
 
 
Қазақстан Республикасының
                Президенті                                                     Н.Назарбаев
 
 
Астана, Ақорда, 2015 жылғы  24 ақпан
                    № 1017
 
 
/// 
Тараптар Қазақстан мен Ұлыбритания арасындағы инвестициялық ынтымақтастықтың келешегіне қатысты ойларымен бөлісті. Нұрсұлтан Назарбаев сондай-ақ Астанада құру жоспарланып отырған халықаралық қаржы орталығы туралы айтты және серіктестік қарым-қатынастарды бұдан әрі нығайтуға мүдделілік танытты.
Д.Ротшильд өз сөзінде Қазақстанның Орталық Азия өңіріндегі қаржылық хаб мәртебесін алу үшін жақсы перспективалары бар екенін атап өтті. 

///Қасым-Жомарт Тоқаевқа Ұлттық қордан бөлінген мақсатты трансферттердің пайдаланылуы бойынша жүргізілген аудиттің алдын ала қорытындылары жөнінде есеп берілді. Аталған аудит аясында жалпы құны 290 миллиард теңге болатын 20 нысан қамтылды. Сондай-ақ Ұлттық қордан әртүрлі бағытқа бөлінген 2,2 триллион теңге қаржының жұмсалуына талдау жасалған.
Президент Есеп комитетін Жоғары аудиторлық палата ретінде қайта құру мәселелеріне қатысты тапсырма берді.
///Президент жиынға қатысушылар алдында сөйлеген сөзінде халықтың Конституцияға енгізілетін түзетулерді референдумда қабылдағанын және оның заңды түрде күшіне енгенін атап өтті. Осылайша, азаматтарымыз Жаңа, Әділетті Қазақстан құруды қолдады.
– Референдум ауқымды жаңғыртуларды жалғастыруға жол ашты. Біз елдің үмітін және сенімін  ақтауға тиіспіз. Барлық салада  бәріне бірдей мүмкіндік берілетін қоғам құруымыз қажет. Тұрғындар экономикалық өсімнің игілігін шын мәнінде көруі  керек. Мемлекеттің байлығы белгілі бір адамдарға емес, барша халыққа тиесілі. Сондықтан, бүкіл халықтың әл-ауқатын арттыру – алдымызда тұрған аса маңызды міндет, – деді Президент.

Мемлекет басшысы экономика саласын тәртіпке келтіріп, түсінікті әрі әділ ойын ережесін бекіту қажет деп санайды. Оның айтуынша, бұл бағытта қордаланған проблемалар мен олқылықтар бар.
Қасым-Жомарт Тоқаев Жаңа Қазақстанда экономикалық дамудың басты қағидаты табыстың әділ бөлінуі және азаматтардың тұрмыс сапасын арттыру болуға тиіс екенін атап өтті.
– Жуырда менің Жарлығыммен экономикалық ресурстардың заңсыз шоғырлануына қарсы комиссия құрылды. Бұл комиссия заңсыз жылыстатылған қаражатты елге қайтарумен айналысады. Оның жұмысы ұдайы қоғам назарында болады. Халық бізден бос уәде емес, нақты нәтиже күтеді, – деді Президент.

Президенттің пікірінше, ынтымақты, заңдылықты және жауапкершілікті мінсіз сақтау маңызды.
– Барлық іс-әрекет құқықтық нормаларға толық сай болуға және заңға қатаң әрі мүлтіксіз негізделуге тиіс. Прокуратура қадағалаушы орган ретінде қабылданатын барлық рәсімдердің заңға толықтай сәйкес келуін қамтамасыз етуге міндетті. Бұл мәселеде қателесуге және біліксіздік танытуға болмайды, – деді Қасым-Жомарт Тоқаев.

Сонымен қатар Мемлекет басшысы ведомствоаралық комиссияны белсенді әрі нәтижелі жұмыс істеуге шақырды. 
– Комиссия жұмысының нәтижесі нақты әрі сапалы болуы керек, – деді Қасым-Жомарт Тоқаев.
Мемлекет басшысының айтуынша, елімізден заңсыз шығарылған капиталды барлық заңды рәсімдерді сақтай отырып қайтару үшін белгілі бір уақыт керек екенін түсіну қажет.

Қасым-Жомарт Тоқаевтың пікірінше, басты мақсат сотқа берілген қылмыстық істердің саны емес, экономиканы нақты сауықтыру.
Президент комиссияның қызметі жөнінде жұртшылыққа жүйелі түрде хабар таратып отыруды тапсырды. 
– Біздің мақсатымыз – айқын. Халықтан ұрланған активтерді елге қайтарып, әділдік орнатуымыз керек. Қазір, ең бастысы, жұмысты тиімді ұйымдастыру қажет. Комиссия мүшелері осы міндетті абыроймен атқарады деп сенемін. Президент Әкімшілігі барлық жұмысты бақылауда ұстайды, – деді Мемлекет басшысы. 
Сонымен қатар жиында Премьер-министр Әлихан Смайылов және Бас прокурор Берік Асылов баяндама жасады.






///
	 

	Мемлекет басшысы атына Астанада Жоғары Еуразиялық экономикалық кеңестің мемлекет басшылары деңгейіндегі отырысының өтуіне және Еуразиялық экономикалық одақ туралы шартқа қол қойылуына байланысты үн қосқан лебіздер мен құттықтаулар толассыз келіп түсуде.  
	
	Белгілі кеңестік және ресейлік мемлекет қайраткері Е.Лигачев өз хатында шартқа қол қоюдың маңыздылығына тоқталған.
	 
	«Бұл жаңа тарихтың соңғы жиырма жылдығындағы айтулы оқиға екені күмәнсіз. Біздің елдеріміздің халқы өз тұрмыстары мен болашағына деген қамқорлықты айқын сезіне бастады», – деп жазады автор.
	
	Батыс Қазақстан облысының бірқатар ұйымдарының басшылары – «Зерде-Память» ҚҚ төрағасы Қ.Төлебаев, Орыс мәдениеті орталығының төрағасы С.Погодин, «Грамада» белорусь этномәдени бірлестігінің төрағасы М.Беляев және «Информбиржа news» газетінің шеф-редакторы С.Кульпин де Еуразиялық экономикалық одақ туралы шартқа қол қоюға қатысты өз қолдауларын білдірген.
	
	«Шартқа қол қою барлық мәселелерді табысты шешудің сенімді әрі жарқын мысалы болды, оған қатысушыларды бірігуге деген шынайы тілек, жан-жақты халықтық қолдау алға жетелейді. Қабылданған тұтас бір дәуір құжатының өміршеңдігіне жұрт толық сенеді», – дейді хат иелері.
	
	Еуразиялық экономикалық одақ туралы шарттың қабылдануына байланысты құттықтаулар Ауғанстандағы соғыс ардагерлерінің, Чернобыль АЭС-індегі апатты жоюшылардың қоғамдық ұйымдары өкілдерінен және өзге де бірлестіктерден келді.
	
	«Біз еуразиялық ықпалдастық идеясын толық қолдаймыз, ол жаһандану заманында халықтарымыздың игілігіне қызмет етеді және әлемдік нарықта табысты бәсекеге түсуге мүмкіндік береді, – делінген жеделхатта.
	
	Музыкатанушы, журналист Л.Мұхамеджанова өз жеделхатында Мемлекет басшысына қажырлы еңбегі мен елге және бүкіл Қазақстан халқына адал қызметі үшін алғысын білдірген, ал Алматы облысының тұрғыны С.Мұхаметрахимов Қазақстан Президентінің еуразиялық ықпалдастықты дамыту үдерісіндегі айрықша рөлін атап өткен.
///
	

	Нұрсұлтан Назарбаев Конституцияға сәйкес Парламент Сенатының 15 депутатын Мемлекет басшысы тағайындайтынын атап өтті.

	– Тағайындалған Сенат депутаттарының бір бөлігінің өкілеттігі аяқталғандықтан, мен сіздердің Парламенттің жоғары палатасының депутаттары болып тағайындалғандарыңызды жариялау үшін шақырдым. Сіздерді жаңа орында жұмыс істеу үшін қажетті тәжірибесі бар лайықты кандидаттар деп санаймын, – деді Қазақстан Президенті.

	Мемлекет басшысы енгізілетін заң жобаларын жан-жақты зерттеуді, сындарлы пікірталас жүргізе білуді және әрдайым елдің мүддесін қорғауға дайын тұруды талап ететін жаңа жұмыстың маңыздылығына тоқталды.

	Жаңадан тағайындалған депутаттар Мемлекет басшысына сенім көрсеткені үшін алғыс айтып, Қазақстан азаматтарының тұрмысын жақсартуға бағытталған Сенаттың заң шығарушы қызметіне белсене атсалысатынына сенім білдірді.

	Тағайындау туралы Жарлықтың мәтінін мына жерден қараңыз.

///
	

	Нұрсұлтан Назарбаев Конституцияға сәйкес Парламент Сенатының 15 депутатын Мемлекет басшысы тағайындайтынын атап өтті.

	– Тағайындалған Сенат депутаттарының бір бөлігінің өкілеттігі аяқталғандықтан, мен сіздердің Парламенттің жоғары палатасының депутаттары болып тағайындалғандарыңызды жариялау үшін шақырдым. Сіздерді жаңа орында жұмыс істеу үшін қажетті тәжірибесі бар лайықты кандидаттар деп санаймын, – деді Қазақстан Президенті.

	Мемлекет басшысы енгізілетін заң жобаларын жан-жақты зерттеуді, сындарлы пікірталас жүргізе білуді және әрдайым елдің мүддесін қорғауға дайын тұруды талап ететін жаңа жұмыстың маңыздылығына тоқталды.

	Жаңадан тағайындалған депутаттар Мемлекет басшысына сенім көрсеткені үшін алғыс айтып, Қазақстан азаматтарының тұрмысын жақсартуға бағытталған Сенаттың заң шығарушы қызметіне белсене атсалысатынына сенім білдірді.

	Тағайындау туралы Жарлықтың мәтінін мына жерден қараңыз.

///Мемлекет басшысы Қазақстанға ресми сапармен келген Сауд Арабиясы Корольдігінің Сыртқы істер министрі Фейсал бен Фархан Әл Саудты қабылдады.
Кездесу барысында саяси, сауда-экономикалық, инвестициялық және мәдени-гуманитарлық ынтымақтастықты нығайтуға баса мән бере отырып, Қазақстан мен Сауд Арабиясы арасындағы қатынастарды дамытудың перспективалары талқыланды.

Мемлекет басшысы Корольдіктің сыртқы саяси ведомство басшысына ілтипат білдіре отырып, оның бұл сапары еліміздің тарихындағы бетбұрысты сәтпен – жалпыұлттық референдуммен тұспа-тұс келгенін атап өтті. Аталған аса маңызды шараның қорытындысы Жаңа Қазақстан құруға кірісуге мүмкіндік береді.
Қасым-Жомарт Тоқаев Сауд Арабиясы Қазақстанның араб және ислам әлеміндегі басты серіктесінің бірі екенін атап өтті. 
– Елдеріміз ортақ құндылықтарға негізделген саяси диалогты достық пен өзара сенім рухында дәйекті түрде дамыта береді. Қос киенің сақшысы Король Салман бен Әбдел Әзизбен және Тақ мұрагері Мұхаммед бен Салманмен арадағы табысты ынтымақтастықты одан әрі жалғастыруға дайын екенімізді білдіремін, – деді Президент.
Қасым-Жомарт Тоқаев ауыл шаруашылығы, мұнай химиясы, туризм, тау-кен металлургиясы және қаржы салаларындағы бірлескен жобаларды жүзеге асыру үшін қолайлы инвестициялық мүмкіндіктердің бар екеніне назар аударды.
Бұл ретте Мемлекет басшысы Қазақстан мен Сауд Арабиясының үкіметаралық комиссиясы мен Іскерлік кеңестің жұмысын жандандыру маңызды екеніне тоқталды. Сондай-ақ тиісті келіссөздерді жүргізу үшін өкілетті үкіметтік делегацияны Эр-Риядқа жіберуге дайын екенін айтты.
Бұдан бөлек Мемлекет басшысы Мекке мен Мединеде қазақстандық қажыларға қажетті жағдай жасалатыны және дәстүрлі қонақжайлық көрсетілетіні үшін Корольдіктің басшылығына ризашылығын білдірді.
Фейсал бен Фархан Сауд Арабиясы Королі мен Тақ мұрагерінің Президент Қасым-Жомарт Тоқаевқа және Қазақстан халқына жолдаған сәлемін жеткізді.
Министр екі мемлекет арасындағы қарым-қатынастардың дәйекті түрде дамып келе жатқанын атап өтті. Сондай-ақ Корольдік басшылығының дипломатиялық байланыстар орнағаннан бергі жан-жақты ынтымақтастық бағыттағы жетістіктерді жоғары бағалайтынын айтты. 
Саудиялық дипломат Қазақстан Президентін елімізде референдумның табысты өтуімен құттықтады.
– Сауд Арабиясы Корольдігі Сіздің басшылығыңызбен Екінші Республиканы құру ісінде және Қазақстанның одан әрі өркендеуіне бағытталған ауқымды реформаларды жүзеге асыруды жалғастыруда табыс тілейді, – деді министр. 
Фейсал бен Фархан Әл Сауд сауда-экономикалық және инвестициялық ықпалдастықты нығайтудың перспективаларын егжей-тегжейлі талқылау үшін қазақстандық серіктестермен кездесу ұйымдастыруға сауд тарапы дайын екенін жеткізді. Бұл жуық арада Қазақстанда жоғары деңгейдегі кездесу өткізу үшін берік негіз болады.
Сонымен қатар кездесуде олар халықаралық күн тәртібінің өзекті мәселелері жөнінде пікір алмасты.
Әңгімелесу соңында Қасым-Жомарт Тоқаев Король Салман бен Әбдел Әзизге және Тақ мұрагері Мұхаммед бен Салман Әл Саудқа жүрекжарды сәлемін жолдады. 
///Мемлекет басшысы Қасым-Жомарт Тоқаев Қазақстанға ресми сапармен келген Ресейдің Федералдық жиналысы Федерация кеңесінің төрағасы Валентина Матвиенкомен кездесу өткізді.
Кездесу барысында Қазақстан мен Ресей арасындағы көпжақты стратегиялық серіктестік пен одақтастықты нығайтудың, перспективалары талқыланды. Сонымен қатар сауда-экономикалық, мәдени-гуманитарлық ынтымақтастыққа, еуразиялық интеграцияға және екі елдің коронавирус пандемиясына қарсы күрестегі бірлескен күш-жігеріне қатысты өзекті мәселелер сөз болды.

Мемлекет басшысы Федерация кеңесінің делегациясына ілтипат білдіріп, Валентина Матвиенконың елдеріміз арасындағы екіжақты қатынастарды дамытуға және нығайтуға қосқан үлесін жоғары бағалады. Сондай-ақ ТМД Парламентаралық ассамблеясы кеңесінің  төрағасы қызметіндегі жемісті еңбегіне тоқталды.
Президент заң шығарушы органдардың Қазақстан мен Ресей арасындағы байланыстарын жақындатудағы рөлін ерекше атап өтті.
– Парламенттік дипломатия мемлекетаралық ынтымақтастықты дамытуда үлкен рөл атқарады деп санаймын. Бұл әсіресе, Қазақстан мен Ресей Федерациясы арасындағы ықпалдастыққа қатысты. Біз үшін достық, одақтастық байланыстар негізгі басымдыққа ие, – деді Қасым-Жомарт Тоқаев.
Сонымен қатар Президент Федерация кеңесінің төрағасына елімізде іске асырылып жатқан саяси және экономикалық реформалар жөнінде айтты.
Әңгімелесу барысында Қасым-Жомарт Тоқаев Ресейдің халықаралық аренадағы орнын нығайту ісіндегі Владимир Путиннің саяси бағытының маңызды рөлін атап өтті.
– Владимир Путиннің мықты әрі беделді басшылығымен Ресей Федерациясы халықаралық аренада өзін әлем елдері санасатын және онсыз бірде-бір маңызды халықаралық проблема шешілмейтін мемлекет ретінде танытты, – деді Қасым-Жомарт Тоқаев.

Валентина Матвиенко Президентке кездесуге мүмкіндік жасағаны үшін шынайы ризашылығын білдірді.
– Сапар алдында Владимир Путинмен сөйлестім. Ол Сізге жүрекжарды сәлемін жолдады. Сондай-ақ Сіздердің сенімді әрі шынайы қарым-қатынастарыңызды жоғары бағалайтынын айтты. Қол жеткізілген барлық уағдаластықтардың жүзеге асырылатынын нақтылады, – деді Федерация кеңесінің төрағасы.
Бұдан бөлек Валентина Матвиенко елордамыздан алған әсерімен бөлісті.
– Кезінде Владимир Путин Нұр-Сұлтан қаласын қазіргі заманның ғажайыбы деген еді. Шын мәнінде, қала көз алдымызда көркейіп келеді. 6 шілдеде қала күнін атап өтетіндеріңізді білемін. Сізді және Нұр-Сұлтан қаласының барша тұрғынын келе жатқан мерекелеріңізбен құттықтаймын, – деді Валентина Матвиенко.
Сонымен қатар Валентина Матвиенко Қасым-Жомарт Тоқаевқа Парламент Сенатында және Мәжілісте өткен келіссөздердің қорытындылары туралы айтты.

Кездесу соңында Қасым-Жомарт Тоқаев ресейлік әріптесі Владимир Путинге шынайы ілтипатын білдіріп, ыстық сәлемін жолдады.

///
	

	Отырыс басталар алдында оған қатысушылар Кеңес Одағының Батыры, Халық қаһарманы, Қазақстан Республикасының алғашқы қорғаныс министрі Сағадат Нұрмағамбетовті бір минут үнсіздікпен еске алды.

	– Өткен соғыстың батыры, нағыз жауынгер. Тәуелсіздік жылдары ол бізбен бірге болды және өз Отанын сүйетін, еңбексүйгіштігімен, табандылығымен, ержүректілігімен ерекшеленген адам ретінде халықтың есінде қалды. Өмірлік тәжірибесімен біздің жас буынды тәрбиелеуге болатын жалпыхалықтық маңызы бар тұлғадан айрылдық, – деді Нұрсұлтан Назарбаев.   

	Отырыста геосаяси ортадағы өзгерістерді ескере отырып, Қазақстанның даму стратегиясына және ұлттық қауіпсіздік жүйесін жаңғырту шараларына қатысты мәселелер қаралды.  

	Қазақстан Президенті қазіргі әлемде қауіпсіздікке төнген қатердің азаймай отырғанын атап өтті. Олардың қатарында терроризм, әлеуметтік кикілжіңдер, жалғасып жатқан экономикалық тұрақсыздық бар. Осы орайда Мемлекет басшысы әлемдегі ахуалды ұдайы назарда ұстап, жағдайға орай ұлттық қауіпсіздік жүйесіне жедел түзетулер енгізу және бейімдеу үшін дер кезінде шаралар қабылдау қажеттігін атап өтті.

	Отырыс барысында қаралған мәселелер бойынша Президенттің көмекшісі Е.Қазыханов, Президенттің көмекшісі – Ұлттық Қауіпсіздік Кеңесінің Хатшысы Қ.Қожамжаров сөз сөйледі.

	Отырыстың қорытындысында Қазақстанды өңірлік өзгерістер мен жаһандық ахуалға бейімдеуге, сондай-ақ ұлттық қауіпсіздік жүйесін жаңғыртуға бағытталған шаралар кешені мақұлданды. Атап айтқанда, бірқатар институттық, нормативтік-құқықтық және ұйымдастыру шаралары көзделіп отыр.

//////Қасым-Жомарт Тоқаев Корея Республикасына шақырып, шынайы ықыласпен қарсы алғаны үшін Президент Мун Чже Инге ризашылық білдіріп, бұл мемлекеттік сапарға ерекше мән беретінін атап өтті.
– Екі елдің арасы алшақ болғанымен, халықтарымыз – тағдырлас. Корея – Қазақстанның Шығыс Азиядағы стратегиялық серіктесінің бірі. Қазір сан салалы байланысымыз қарқынды дамып келе жатыр. Біз бүгін осы қарым-қатынасты жаңа деңгейге көтеру үшін өзара сенім мен қолдауға негізделген келіссөздер жүргіздік. Ықпалдастықтың тың бағыттарын айқындадық, – деді Қазақстан Президенті.

Мемлекет басшысы өткен ғасырдағы тарихи оқиғалардың екі халықты жақындата түскеніне тоқталды.
– Ондаған мың корей қазақ жерінен пана тапты. Қазақстан олардың екінші Отанына айналды. Корей жұртының ұлттық батыры, генерал Хон Бом До Қызылорда қаласында жерленгенін жақсы білесіздер. Президент Мун Чжэ Иннің өтінішімен оның сүйегі менің шешіміммен туған жеріне жеткізілді. Бұл шара – біздің елдеріміздің арасындағы өзара сенімнің жарқын көрінісі. Кезінде Қазақстанға жер аударылған корейлердің ұрпағы бүгінде 100 мыңнан асты. Олар мемлекеттеріміздің достық қатынасын нығайта түсуге зор үлес қосып келеді, – деп атап өтті Қасым-Жомарт Тоқаев.
Мемлекет басшысы брифингте өңірлік және халықаралық мәселелер бойынша пікір алмасып, негізгі түйткілдерді талқылағандарын, сондай-ақ, бірнеше маңызды келісімге қол қойылғанын айтты.
– Қазақстан Кореямен серіктестікті жан-жақты дамытуға баса мән береді. Біз өзара тиімді әріптестікті жоғары бағалаймыз. Ынтымақтастықты тың қарқынмен жалғастыруға мүдделіміз. Бүгін қабылданған Кеңейтілген стратегиялық серіктестік туралы бірлескен мәлімдеме – соның айқын дәлелі. Бұл құжат қазақ-корей ықпалдастығының аясын кеңейтіп, қарым-қатынасымызды жаңа белеске көтеруге септігін тигізеді деп сенемін. Екіжақты байланыстардың өзегі – сауда-экономикалық ынтымақтастық. Корея – жоғары технологиясы мен инновациялық өнеркәсібі дамыған қуатты мемлекет. Қазақстан – экономикалық өсімі тұрақты әрі инвестициялық ахуалы қолайлы ел. Қазірдің өзінде «Таңғы шық елі» Азиядағы сауда серіктестеріміздің ішінде екінші орында тұр. Бұған қоса, Корея еліміздегі ең ірі 10 инвестордың қатарына кіреді, – деді Қазақстан Президенті.

Қасым-Жомарт Тоқаев соңғы 15 жылда Корея Қазақстан экономикасына 6 миллиард доллардан астам инвестиция салғанын, «Samsung», «Hyundai» және «Lotte Group» концерндері – біздің ірі инвесторларымыз екенін атап өтті.
– Өткен жылдың қорытындысы бойынша екі елдің сауда-саттық көлемі 5,9 миллиард долларға жетті. Алдағы меже – осы көрсеткішті айтарлықтай арттыру. Бүгін біз пандемиядан кейінгі кезеңде шикізаттық емес тауар айналымын ұлғайтып, оны әртараптандыруға келістік. Сондай-ақ, «Самал жел» бағдарламасын жандандыруға уағдаластық. Осы арқылы жаңа инвестиция мен жоғары технологияның елімізге келуіне қолайлы жағдай жасаймыз. Біз түрлі бағыттағы ауқымды жобаларды бірлесе жүзеге асырудың мүмкіндіктерін қарастырамыз. Бұл ретте, ауыр өнеркәсіп пен машина жасау, тау-кен және барлау, баламалы энергетика салаларының болашағы зор. Қазақстанда инновациялық өндірістерге деген сұраныс жоғары. Әсіресе, коммуникация, ауыл шаруашылығы, медицина және фармацевтика жобаларына баса мән береміз, – деді Мемлекет басшысы.
Екіжақты ықпалдастыққа тың серпін беру үшін Корея Республикасының Пусан қаласында Қазақстанның Бас консулдығын ашу туралы шешім қабылданды.
– Бұл  серіктестігімізді стратегиялық рухта дамытудың тағы бір жолы. Келесі жылы Қазақстан мен Кореяның дипломатиялық қатынас орнатқанына 30 жыл толады. Осы орайда біз мәдени-гуманитарлық байланыстарды күшейтіп, нақты іс-шаралар өткізу маңызды екенін атап өттік, – деді Қасым-Жомарт Тоқаев.


 
///Қазақстан Президенті Парламент Мәжілісінің депутаттарына арналған сөзінде бұрынғы Үкіметтің жаһандық дамудың күрделі жағдайына қарамастан экономиканың өсімін сақтауға күш салғанын атап өтіп, Үкімет мүшелеріне атқарған жұмысы үшін ризашылық білдірді.
– Премьер-Министр Бақытжан Сағынтаев туралы арнайы айтқым келеді. Ол бұған дейін Павлодар облысының әкімі, экономика министрі, вице-премьер, бірінші вице-премьер лауазымдарын лайықты атқарып, өзін жақсы қырынан көрсетті. Бақытжан Сағынтаев – адал әрі тәжірибелі азамат. Ол басқа да салаларда қызмет ете алады. Бірақ, жекелеген министрліктердің, әсіресе әлеуметтік саладағы ведомстволардың, жұмысындағы олқылықтар бүкіл Үкіметтің отставкаға кетуіне әкеп соқтырды, – деді Елбасы.
Нұрсұлтан Назарбаев халықаралық аренадағы тұрақсыздық пен санкциялық текетірестер еліміздің әл-ауқатын нығайту үшін тың шаралар мен шешімдер қабылдауды талап ететінін айтты.
Сонымен қатар, Мемлекет басшысы жүргізілген саяси жаңғырудың нәтижелеріне тоқталып, оның аясында билік тармақтары арасында өкілеттіктердің қайта бөлінгенін атап өтті.
– Үкімет өзіне қажетті құзыреттің бәрін алды. Енді, халық алдындағы міндеттерін мінсіз атқарып, өз қызметі үшін жауапты болуға тиіс. Мұндай жауапкершілік әлеуметтік және экономикалық бағдарламалардың тиімділігіне тікелей жауап беретін түрлі деңгейдегі әкімдерге де жүктеледі. Олар тұрғындардың арыз-шағымдарына жедел жауап беріп, ең бастысы, тиісті шаралар қабылдауы қажет, – деді Қазақстан Президенті.
Елбасы Парламенттің әлеуметтік-экономикалық саясатты жүзеге асыру ісіндегі рөліне тоқталды.
– Әңгіме заң жобаларын сапалы әзірлеу ғана емес, сондай-ақ маңызды мемлекеттік бағдарламалар мен жобаларды іске асыру жөнінде болып отыр. Бұл парламенттік мониторингті тұрақты жүргізу, үкіметтік емес сектордың қатысуымен диалог алаңдарын құру, халыққа қабылданып жатқан мемлекеттік, соның ішінде заңнамалық шаралардың мәнін түсіндіру мәселелеріне де қатысты, – деді Нұрсұлтан Назарбаев. 
Мемлекет басшысы жаңа Үкіметтің мемлекеттік бағдарламаларды одан әрі жүзеге асыруға, құқық қорғау және сот жүйесіндегі реформаларды аяғына дейін жеткізуге, тұрғындардың проблемаларын нақты шешуге тиіс екенін атап өтті.
Нұрсұлтан Назарбаев Конституцияның 44-бабына сәйкес Қазақстан Республикасы Премьер-Министрі лауазымына тағайындауға келісім беру үшін Асқар Маминнің кандидатурасын Парламент Мәжілісінің қарауына ұсынды.
– Ол жұмыс істеген жылдары өзіне сеніп тапсырылған қызметтерде нақты нәтижелерге қол жеткізді. Асқар Ұзақбайұлы өзін тәжірибелі менеджер ретінде көрсетті. Жаңа Үкіметтің тиімді жұмысын қамтамасыз ету үшін Асқар Ұзақбайұлы Маминнің кандидатурасын лайықты деп санаймын, – деді Мемлекет басшысы.
Парламент Мәжілісінің депутаттары Премьер-Министр лауазымына Асқар Маминнің кандидатурасын бірауыздан мақұлдады.
Пленарлық отырыс барысында Нұрсұлтан Назарбаев Асқар Маминді Қазақстан Республикасының Премьер-Министрі лауазымына тағайындау туралы тиісті жарлыққа қол қойды.
Елбасы әлеуметтік саясатымыздың негізгі басымдықтары жөнінде айтып, индустриялық бағдарламаны орындау барысында отандық өндірісті дамыту қажеттігіне назар аударды.




///Кездесу барысында Мемлекет басшысы «Рухани жаңғыру» бағдарламасын жүзеге асыру аясында мәдениет пен өнер саласына тұрақты түрде қолдау көрсетудің маңызды екенін атап өтті.
– Сіздің әкеңізбен ұзақ жыл бойы жақсы таныс болдық. Академиялық деген атағы бар «Отырар сазы» оркестрі сол кісінің есімімен аталады. Кезінде бұл оркестрде 6 адам бар еді, қазір 66 музыкант жұмыс істейді, – деді Қазақстан Президенті.
Нұрсұлтан Назарбаев рухани жаңғыру бағдарламасында көрсетілген міндеттерді орындау ісінде фольклорлық-этнографиялық оркестрдің рөлі ерекше екенін айтты.
– Гастрольмен Францияға бардыңыздар, Астанада өнер көрсеттіңіздер. Халқымыздың музыкалық аспаптарын бүкіл әлемге танытып жүрсіздер. Төл өнерімізді дәріптеу мақсатымен Ұлттық домбыра күні де бекітілді. Оны мерекелеуге 1 мыңнан астам домбырашы қатысты. Мұның бәрі «Рухани жаңғыру» бағдарламасының бағыттарына сай келеді. Сіз ұлы композитор Нұрғиса Тілендиевтің ісін жалғастырып келесіз, сол үшін алғыс айтамын, – деді Елбасы.
Дінзухра Тілендиева ұлттық өнер саласын дамытуға зор мән беріп отырғаны үшін Қазақстан Президентіне алғыс білдіріп, еліміздегі даму бағдарламаларын қолдап, атсалысатынын айтты.

///Мемлекет басшысына Есеп комитетінің жұмыстары, мемлекеттік аудит жүйесінің ахуалы, сондай-ақ, қазіргі тексерістердің алдын ала қорытындылары жөнінде есеп берілді.
Қазақстан Президенті мемлекеттік мекемелерге жобалық-сметалық құжаттамалар әзірлеуде және оны мемлекеттік сараптамадан өткізуде тиімді тәсіл қажет екенін айтты. 
Кездесу қорытындысы бойынша Қасым-Жомарт Тоқаев бюджет заңнамасын және экономикалық жоспарлауды жетілдіруге, сондай-ақ, қаржы заңын бұзғаны үшін жауапкершілікті күшейтуге бағытталған бірқатар нақты тапсырма берді.
 


///
	

	Кездесу барысында халықаралық қоғамдастықтың назарын ядролық қаруды қысқарту мәселесіне аудару жөніндегі іс-қимыл талқыланды. 
///
	 

	ҚАУЛЫ ЕТЕМІН:

	 

	1.Қазақстан Республикасының әлеуметтік-гуманитарлық дамуындағы аса үздік жетістіктері, белсенді қоғамдық қызметі, мәдениетті дамытудағы айрықша үлесі үшін жоғары дәрежелі ерекшелік белгісі – «Қазақстанның Еңбек Ері» атағы «Қазақ ұлттық өнер университеті» ММ ректоры Мұсақожаева Айман Қожабекқызына берілсін.

	          2. Осы Жарлық қол қойылған күнінен бастап қолданысқа енгізіледі.

	 

	 

	Қазақстан Республикасының

	                Президентi                                                                                                 Н.Назарбаев   

	 

	 

	 

	Астана, Ақорда, 2014 жылғы 5 желтоқсан

	                          № 974
///Қазақстан Президенті жанындағы Шетелдік инвесторлар кеңесінің 34-ші отырысының қарсаңында Мемлекет басшысы Chevron корпорациясының атқарушы вице-президенті Джеймс Джонсонмен, Exxon Mobil корпорациясының аға вице-президенті Нил Чапманмен, сондай-ақ Қазақстанның Канададағы құрметті консулдары – канадалық Cameco уран компаниясының президенті Тимоти Гитцельмен және Condor Petroleum компаниясының президенті Дон Стрюмен жеке-жеке кездесу өткізді.

Джеймс Джонсонмен әңгімелесу барысында Қасым-Жомарт Тоқаевқа корпорацияның елімізде атқарып жатқан жұмыстарының қазіргі нәтижелері мен алдағы кезеңге арналған жоспары туралы мәлімет берілді. Атап айтқанда, Теңіз кен орнын болашақта кеңейту жобасы бойынша құрылыс-монтаж жұмыстарын тезірек аяқтау мәселесі сөз болды.
Сонымен қатар Қарашығанақ кен орнының өндіріс қуатын арттыру мәселесі, Қазақстанда отандық өнімдерді қолдауға және қоршаған ортаны қорғауға бағытталған Chevron корпорациясының тікелей инвестиция салатын қорының қызметі талқыланды.

Нил Чапман Мемлекет басшысына Қашаған кен орнындағы газ өңдеу зауыты құрылысының барысы, Теңіз кен орнынан экспортталатын газ көлемін ішкі нарыққа қайта тасымалдау және балама бағыттар арқылы Қазақстан мұнайын жеткізу мүмкіндіктері жөнінде айтты. 

Тимоти Гитцельмен және Дон Стрюмен әңгімелесу кезінде Қазақстанда бірлескен инвестициялық жобалардың жүзеге асырылу барысы сөз болды. Атап айтқанда, Cameco компаниясының президенті Қасым-Жомарт Тоқаевқа еліміздегі уран компаниясының жұмысы мен алдағы жоспары жөнінде мәлімет берді. Condor Petroleum компаниясының президенті сұйытылған табиғи газ өндіретін модульді зауыттар салу жоспары жөнінде мәлімет берді. Сонымен қатар «Қазақстан – Канада» іскерлік кеңесінің жұмысы аясында Қазақстан мен Канада арасындағы ынтымақтастықты дамытудың перспективаларына назар аударылды.

 
///Қасым-Жомарт Тоқаевқа ұлттық компанияның қазіргі жұмыстары мен қаржылық жағдайы және алдағы кезеңдегі даму перспективалары туралы есеп берілді.
Кездесу барысында Каспий құбыр желісі консорциумына қатысты ахуалға ерекше назар аударылды. Президентке айлақтың жылжымалы құрылғылар жүйесін жөндеу жұмыстарының жуырда аяқталатыны жөнінде баяндалды. Бұл Қазақстан мұнайын Каспий құбыр желісі консорциумы арқылы тасымалдаудың бұрынғы көлемін қалпына келтіруге мүмкіндік береді.
Сонымен қатар Қасым-Жомарт Тоқаевқа Атырау облысындағы полипропилен шығаратын кешен құрылысының барысы туралы мәлімет берілді. Мағзұм Мырзағалиевтің айтуынша, аталған зауыттың құрылысын жуық арада аяқтау жоспарланып отыр. Бұл мұнай-газ химиясының өнімі бойынша Қазақстанның нетто-экспортерге айналуына мүмкіндік береді.
Мемлекет басшысы еліміздің мұнай-газ химиясы саласын дамытудың аса маңызды екенін айтты.
 
///
	 

	Кездесуге Президенттер, атап айтқанда, Қазақстаннан – Нұрсұлтан Назарбаев, Армениядан – Серж Саргсян, Беларусьтен – Александр Лукашенко, Қырғызстаннан – Алмазбек Атамбаев, Ресейден – Владимир Путин, Тәжікстаннан – Эмомали Рахмон, сондай-ақ ҰҚШҰ бас хатшысы Николай Бордюжа қатысты.

	Мемлекеттер басшылары ұйымның жауапкершілік аймағындағы ахуалды талқылап, қауіпсіздіктің жаһандық және өңірлік сын-қатерлеріне қарсы ҰҚШҰ-ның дағдарыстық әрекет ету жүйесі жағдайын қарастырды. 

	Сонымен қатар сессия барысында ұйымдағы төрағалықты Ресейден қабылдап алған Тәжікстан келер жылғы қызметтің басым бағыттарымен таныстырды. 

	Қазақстан Президенті сессияға қатысушыларға арнаған сөзінде ҰҚШҰ-ға мүше мемлекеттердің барлығына ортақ міндет қауіпсіздікті нығайтуға, өңірдегі бейбіт әрі тұрақты дамуға қажетті жағдайды қамтамасыз етуге атсалысу екеніне тоқталды.

	– Бұл өзге елдермен және халықаралық ұйымдармен сындарлы әрекеттестік үшін ашық ұйым. Отырыста қабылдау жоспарланған шешімдер ҰҚШҰ-ға мүше мемлекеттер арасында қауіпсіздікті қамтамасыз ету және қызметтің тиімділігін көтеру саласындағы ынтымақтастықты одан әрі нығайта түседі деп үміттенемін, – деді Нұрсұлтан Назарбаев.

	Сессияда сөйлегендер Шарттың ережесін нақты жүзеге асыруды қамтамасыз ету үшін ҰҚШҰ-ға мүше мемлекеттердің өзара белсене ықпалдасуы қажеттігін атап өтті. 

	Кеңейтілген құрамдағы отырыстың қорытындысы бойынша мемлекет басшылары ҰҚШҰ аясындағы сыртқы саяси үйлестіруді жетілдіруге, Ұйымның әскери және әскери-экономикалық, терроризммен күрес, ақпараттық қауіпсіздік және кадр даярлау салаларындағы ынтымақтастығын дамытуға қатысты 20 шақты құжатқа қойды.

	Сондай-ақ президенттер Мәлімдеме қабылдады, онда қазіргі заманның негізгі қауіптері мен сын-қатерлеріне қарсы іс-қимылдар көрініс тапқан.  



///Кездесуде Нұрсұлтан Назарбаев Мемлекеттік күзет қызметінің басшылық құрамына осы мекеменің жаңа бастығы Ардақ Әшімбекұлын таныстырды.
А.Әшімбекұлы заңнамаға сәйкес ант берді.
Қазақстан Президенті Нұрсұлтан Назарбаев А.Әшімбекұлының тәжірибесі мол екенін атап өтіп, оның кәсіби біліктілігіне тоқталды.
Сондай-ақ, Елбасы Мемлекеттік күзет қызметінің қоғамдағы қауіпсіздік пен тұрақтылықты қамтамасыз ету ісінде маңызды рөл атқаратынына назар аударды.
– Ел қауіпсіздігі жүйесінде Мемлекеттік күзет қызметінің рөлі айрықша. Бұл алдарыңызға қойылған міндеттердің ерекшелігіне байланысты, – деді Нұрсұлтан Назарбаев.
Мемлекет басшысы Күзет қызметінің тиімді жұмыс істеуі үшін бүгінде барлық құқықтық және материалдық-техникалық жағдай жасалғанын атап өтті.
– Қауіп-қатерді тойтаруға әрдайым дайын болу, жаңа сын-қатерлерге бейімделу, қатерлердің алдын алуға және ауыздықтауға бағытталған шұғыл және күзет шараларының кешенін жетілдіру – сіздердің міндеттеріңіз. Сондықтан, Мемлекеттік күзет қызметінің әлеуетін арттыру және оны жан-жақты жаңғырту жөніндегі жұмыстарды жүргізу қажет, – деді Қазақстан Президенті.
Жиын соңында Елбасы Мемлекеттік күзет қызметінің жедел іс-қимыл штабының және осы мекеменің басқа да жұмыстарымен танысты.


///
	 

	А. Мырзахметов өз хатында облыстың елді мекендерін ауыз сумен қамтамасыз етуге байланысты Үкіметтің кеңейтілген отырысында Мемлекет басшысы берген тапсырманың орындалу барысы туралы хабарлады.

	Әкім өңірде 2,7 миллион адам тұратын 929 елді мекенді сумен қамтамасыз ету жөнінде жүйелі әрі тұрақты жұмыс жүргізіліп жатқанын баяндаған.

	Атап айтқанда, соңғы 5 жылда 253 елді мекенде тұратын 873 мың тұрғын ауыз сумен қамтамасыз етілген. Нәтижесінде су құбырымен қамтылған елді мекендер саны 412-ден (44,3%) 665-ке (71,6%) дейін, ал суға қолы жеткен тұрғындар саны 1,4 миллионнан (56%) 2,3 миллионға (85,1%) дейін өскен.

	Сонымен қатар, Асар-Қайнарбұлақ суаққысы бүгінгі таңда сусорғы қондырғыларымен толық жабдықталды және 16 шақырым су құбыры мен 10,5 шақырым коллектордың құрылысы аяқталып, елді мекеннің ішкі тораптарына қосу жұмыстары жүргізілуде. Нысанды биылғы 15 қазанда пайдалануға беру жоспарлануда. Оның мерзімін кешіктірген кінәлі тұлғалар жұмыстан босатылған. Өз міндеттемелерін бұзған мердігерге тиісті шара қолданылған.

	Сондай-ақ Сарыағаш ауданының Ынтымақ ауылын ауыз сумен қамтамасыз ету мәселесі қыркүйек айында шешілетіні айтылған. 

	Соңында өңір басшысы халықты ауыз сумен қамтамасыз ету әлеуметтік маңызды бағыт екенін және онымен байланысты Мемлекет басшысының тапсырмаларын орындау үшін қажетті жұмыстардың бәрі жалғастырылатынын атап өткен.

	 
///Мемлекет басшысына Қызылорда облысын 2022 жылға дейін кешенді дамыту жоспарының негізгі қол жеткізілген көрсеткіштері туралы есеп берілді. Сондай-ақ, әкім Қазақстан Президентінің өңірге жұмыс сапары барысында берілген тапсырмаларының орындалуы барысы туралы баяндады.
Қасым-Жомарт Тоқаев облыс халқының әл-ауқатын арттыруға және өңірдің экологиялық мәселелерін шешуге бағытталған тиімді шаралар қабылдаудың маңыздылығын айтты.
Кездесу қорытындысы бойынша Қазақстан Президенті Қ.Көшербаевқа бірқатар нақты тапсырмалар берді. 
///Жұмыс тобы мүшелері ұйымдастыру мәселелерін талқылады. Билік өкілеттіктерін қайта бөлу жөніндегі ұсыныстарды әзірлеу барысында жинақталған отандық және шетелдік тәжірибе, қолданыстағы заңнаманың және Қазақстан Республикасы Конституциясының нормаларын қолдану практикасы зерделеніп, талдау жасалады.
Жұмыс тобының қызметіне заңгер, ғылыми-сараптамалық қауымдастығы, сондай-ақ  қалың жұртшылық белсене тартылатын болады.
 
Мемлекеттік биліктің тармақтары арасында өкілеттіктерді  қайта бөлу мәселелері жөніндегі жұмыс тобының мүшелері
1.                   
 
ЖАҚСЫБЕКОВ
Әділбек Рыскелдіұлы
 
-
 
Қазақстан Республикасы Президенті Әкімшілігінің Басшысы, Жұмыс тобының жетекшісі
 
2.                   
АСАНОВ
Жақып Қажманұлы
-
 
Қазақстан Республикасының Бас Прокуроры
 
3.                   
БЕКЕТАЕВ
Марат Бақытжанұлы
-
 
Қазақстан Республикасының Әділет министрі
 
4.                   
ГРОМОВ
Сергей Николаевич
-
 
Қазақстан Республикасы Парламенті Сенаты Төрағасының  орынбасары
 
5.                   
ДОНАҚОВ
Талғат Советбекұлы
-
 
Қазақстан Республикасы Президенті Әкімшілігі Басшысының орынбасары
 
6.                   
ЖАЛАИРИ
Өмірәлі Шақарапұлы
-
 
Д.А. Қонаев атындағы Еуразиялық заң академиясының ректоры
 
7.                   
ИСИМБАЕВА
Гүлмира Истайбекқызы 
-
 
Қазақстан Республикасының Парламенті Мәжілісі Төрағасының орынбасары
 
8.                   
ҚАУДЫРОВ
Төлеш Ерденұлы
-
 
Қазақ гуманитарлық заң университеті Азаматтық–құқықтық зерттеулер ғылыми-зерттеу институтының директоры
 
9.                   
МӘМИ
Қайрат Әбдіразақұлы
-
 
Қазақстан Республикасының
Жоғарғы Сотының Төрағасы
 
10.              
МҰҚАШЕВ
Рақмет Желдібайұлы
-
 
«Қазақстан заңгерлер одағы» республикалық қоғамдық бірлестігінің төрағасы
 
11.              
РОГОВ
Игорь Иванович
-
 
Қазақстан Республикасы Конституциялық Кеңесінің Төрағасы
 
12.              
ФЕДОТОВА
Зинаида Леонтьевна
-
Қазақстан Республикасы Президентінің жанындағы Мемлекеттік басқару академиясының профессоры
 
///Қасым-Жомарт Тоқаевқа Қазақстан халқына арналған Жолдауда, сондай-ақ, Ұлттық қоғамдық сенім кеңесінде және Үкіметтің кеңейтілген отырысында берілген тапсырмалардың орындалу барысы туралы есеп берілді.
Асхат Аймағамбетов Президентке министрліктің педагогтер мәртебесін арттыру жөніндегі шараларды белсенді іске асырып жатқаны, мұғалімдердің еңбекақысы 25 пайызға артқаны туралы баяндады. Биыл 200 жаңа мектеп салу жоспарланып отыр.
Мемлекет басшысына пандемия кезіндегі оқу үдерісінің ахуалы және оқушылардың білімін толықтыру үшін қабылданған шаралар, сондай-ақ, балаларға қолайлы орта қалыптастыру және «Кітап оқитын мектеп» жобасын іске асыру жөнінде ақпарат берілді.
Кездесуде балалардың құқықтарын қорғау, отандық колледждер мен жоғары оқу орындарын дамыту, жоғары білім беру сапасын арттыру, академиялық еркіндікті қамтамасыз ету және оқу орындарын одан әрі оңтайландыру мәселелері талқыланды.
Кездесу қорытындысы бойынша Президент Қазақстанның білім және ғылым саласын одан әрі жетілдіру үшін министрлікке бірқатар міндет жүктеді.

///Мемлекет басшысы әңгіме барысында кездесудің маңыздылығына тоқталып, қазіргі уақытта Қазақстанда жүзеге асырылып жатқан экономикалық жобалар жөнінде айтты.
– Біз «Цифрлық Қазақстан» бағдарламасын іске асырып жатырмыз. Халықаралық «ЭКСПО-2017» көрмесін өткіздік. Көрме инфрақұрылымының базасында «Астана» халықаралық қаржы орталығын құрамыз. Оған қатысушылардың бәріне айрықша жеңілдіктер қарастырылған, – деді Қазақстан Президенті.
Нұрсұлтан Назарбаев инвестиция саласындағы қатынастарды нығайтудың және өзара тиімді экономикалық жобаларды жүзеге асырудың маңыздылығын атап өтті.
Р.Уошберн «ЭКСПО-2017» көрмесінен алған әсерін бөлісіп, алдағы уақытта Қазақстанның «Kazakh Invest» компаниясымен ынтымақтастық туралы меморандумға қол қойылатынын айтты.

///Қазақстан Республикасының Президенті Қ.К.Тоқаев Ресей Федерациясы Президенті В.В.Путиннің шақыруымен 2019 жылғы 3-4 сәуірде Ресей Федерациясына сапармен барды.
Ашық, достық және сындарлы жағдайда өткен келіссөздер барысында мемлекеттер басшылары екіжақты қарым-қатынастардың негізгі мәселелерін, Еуразиялық экономикалық одақ (ЕАЭО) шеңберіндегі ынтымақтастықты, сондай-ақ өзара мүддені көздейтін өңірлік және халықаралық өзекті проблемаларды мұқият талқылады.
Қазақстан Республикасы Президенті мен Ресей Федерациясының Президенті екі елдің саяси, сауда-экономикалық, қорғаныс және әскери-техникалық, мәдени-гуманитарлық салалардағы өзара ықпалдастықтың орнықты оң қарқынына көңілдері толатынын атап өтіп, 1992 жылғы 25 мамырдағы Қазақстан Республикасы мен Ресей Федерациясы арасындағы Достық, ынтымақтастық және өзара көмек туралы шартта, 1998 жылғы 6 шілдедегі Қазақстан Республикасы мен Ресей Федерациясы арасындағы ХХІ ғасырға бағдарланған мәңгілік достық пен одақтастық туралы декларацияда және 2013 жылғы 11қарашадағы Қазақстан Республикасы мен Ресей Федерациясы арасындағы XXI ғасырдағы тату көршілік пен одақтастық шартында негізі қаланған қағидаттар мен міндеттемелерге деген адалдықтарын растай отырып, мынаны мәлімдейді:
Қазақстан Республикасы мен Ресей Федерациясы өзара сенім, стратегиялық серіктестік және жан-жақты ынтымақтастық негізінде тең құқылы және егемен мемлекеттер ретінде одақтастық қатынастарды және интеграциялық өзара ықпалдастықты дамыта отырып, бұл ретте мемлекеттік егемендік пен тәуелсіздікті өзара құрметтеу, тең құқылық және ішкі істерге араласпау, күш немесе күш қаупін қолданбау, мемлекеттердің аумақтық тұтастығы, шекараның мызғымастығы, дау-жанжалдарды бейбіт жолмен шешу, халықаралық міндеттемелерді адал орындау, адам құқықтары мен негізгі бостандықтарды қорғау қағидаттарын басшылыққа алады.
Қазақстан-Ресей қатынастары елдеріміз халықтарының тарихи және рухани терең байланыстарына негізделген. Бұлар екі мемлекеттің ұлттық мүдделеріне сай келеді, олардың азаматтарының әл-ауқаты мен өмір сапасын арттыру, тұрақты әлеуметтік-экономикалық даму, инновациялық технологияларды кеңінен енгізу базасындағы ұлттық экономикалардың бәсекеге қабілеттілігін күшейту, еңбек ресурстарын ұтымды пайдалану, адам әлеуетін мейлінше толық ашу міндеттерін шешуге септігін тигізеді. Бұл Қазақстан мен Ресейге жаһандану жағдайында өз ұстанымдарын барынша күшейтуге, Еуразия кеңістігінде және бүкіл әлемде қауіпсіздік пен тұрақтылықты нығайтуға мүмкіндік береді.
Мемлекеттер басшылары екі ел арасындағы қарым-қатынастардың серпінді дамуы үшін мазмұнды және ашық саяси диалогтың маңыздылығын мойындай отырып, жоғары, биік және басқа да деңгейлердегі сенімге негізделген және сындарлы байланыстарды одан әрі кеңейтуді қарастырады.
Президенттер екі елдің өңіраралық және трансшекаралық ынтымақтастығының әлеуетін бағалай отырып, Қазақстан Республикасының әкімшілік-аумақтық құрылымдары мен Ресей Федерациясының субъектілері арасындағы көпқырлы экономикалық және гуманитарлық қатынастарды кеңейтуді, мүдделі шаруашылық жүргізуші субъектілердің тікелей байланыстарын дамыту мен нығайту үшін қажетті жағдайлар жасауды жақтады.
Мемлекет басшыларының қатысуымен өтетін Қазақстан мен Ресей арасындағы өңіраралық ынтымақтастық жөніндегі жыл сайынғы форумдар және олардың екі ел іскер топтарымен кездесулері екіжақты өзара ықпалдастықты жандандырудың пәрменді тетігі ретінде танылды. Кезекті XVI форумды 2019 жылдың соңында өткізу туралы уағдаластыққа қол жеткізілді.
Биліктің заң шығарушы және атқарушы органдары арасындағы жүйенің тұрақты іскерлік байланыстары Қазақстан-Ресей өзара ықпалдастығын нығайтуға септігін тигізеді.
Тараптар «Байқоңыр» кешені жөніндегі Қазақстан-Ресей үкіметаралық комиссиясының аясындағы, соның ішінде «Бәйтерек» ғарыштық зымыран кешенін салудың бірлескен жобасын іске асыру үшін ынтымақтастықты жалғастырады.
Тараптар ЕАЭО әлеуетін тиімді пайдалануға қол жеткізуге ұмтылысты сипаттайтын ынтымақтастықтың қарыштап дамуын атап өтті, сондай-ақ 2014 жылғы 29 мамырдағы Еуразиялық экономикалық одақ туралы шарттың негізгі ережелері мен қағидаттарын іске асырудың маңыздылығын растайды.
Елдеріміз, оқыту және ғылыми-техникалық бағдарламалары мен бірлескен жобаларды қоса алғанда, білім беру және ғылыми ұйымдар арасындағы тікелей байланыстарды дамыту ісін ынталандыруға, ғылыми мен педагог кадрлар даярлау саласына қолайлы жағдайлар жасауға, оқытушылар мен студенттер алмасуды қарқынды түрде арттыруға ниетті.
Әрбір тарап өз аумағында тұратын екінші тараптың халықтарының этникалық, тілдік, мәдени және діни ерекшеліктерін сақтау және дамыту үшін тығыз ынтымақтастықты нығайту, тараптардың заңнамасына сәйкес олардың өкілдерінің қоғамдық-саяси, мәдени және әлеуметтік-экономикалық өмірге белсенді қатысуына жағдай жасау ниеттерін мақұлдады.
Қазақстан мен Ресей тараптардың бірі мүше болып табылатын халықаралық ұйымдарға және режімдерге қатысуына немесе қосылуына қолдау көрсете отырып, бейбітшілікті, халықаралық тұрақтылық пен өңірлік қауіпсіздікті нығайту ісінде ықпалдасады, Біріккен Ұлттар Ұйымы, Тәуелсіз Мемлекеттер Достастығы, Ұжымдық қауіпсіздік шарт ұйымы, Азиядағы өзара іс-қимыл және сенім шаралары жөніндегі кеңес, Шанхай ынтымақтастық ұйымы және басқа да ұйымдар мен институттар алаңдарында үйлесімді жұмыс атқарады.
Нұр-Сұлтан мен Мәскеудің терроризм мен экстремизмге, діни төзбеушіліктің, ксенофобияның, ұлтшылдықтың және неонацизмнің зорлық көріністеріне, трансшекаралық ұйымдасқан қылмысқа, қару-жарақ, есірткі және олардың прекурсорларының заңсыз айналымына, сондай-ақ басқа да жаңа сын-тегеуріндер мен қауіп-қатерлерге қарсы күрес мәселелеріндегі ұстанымдары ортақ.
Қазақстан мен Ресей біздің одақтастық қатынастарымыздың, ең маңызды негізі болып табылатын ортақ тарихымызды, ең алдымен, Екінші дүниежүзілік соғыс тарихын бұрмалау, қайта жазу және «қаралау» әрекеттерін құптамайды.
Саяси бағытта президенттер «Астана процесі» аясында халықаралық құқықтың жалпыға бірдей танылған қағидаттары мен нормалары сөзсіз сақталуы үшін Сирия қақтығысын бейбіт реттеу жөніндегі күш-жігерлерді жұмылдыруға шешім қабылдады.
Тараптар Ұжымдық қауіпсіздік шарты ұйымы желісі бойынша ұжымдық қауіпсіздікті қамтамасыз ету және дағдарыс жағдайларына мән берудің пәрменді жүйесін құруға бағытталған бірлескен шаралар қабылдайды.
Қазақстан мен Ресей президенттері екі мемлекет арасындағы одақтастық және стратегиялық серіктестікті одан әрі тереңдету, олардың тұрақты дамуы мен халықаралық аренадағы беделін арттыруға қолдау көрсету мақсатымен қол жеткізген уағдаластықтарды тиімді іске асыруды қамтамасыз ету ниетін растайды.
Мемлекеттер басшылары жемісті келіссөздер мен сапар барысында қол қойылған екіжақты құжаттар Қазақстан Республикасы мен Ресей Федерациясы арасындағы дәстүрлі достық, тең құқылы қатынастардың, сондай-ақ екі ел халықтарының арасындағы бауырластық және тату көршілік байланыстардың қарыштап дамуына тың серпін беретінін атап өтті.
 
Мәскеу, 2019 жылғы 3 сәуір
///
	 

	Кеңес жұмысына Мемлекеттік комиссия мүшелері, Парламент депутаттары, мемлекеттік органдардың өкілдері, республикалық этномәдени бірлестіктердің басшылары, ҚХА ғылыми-сараптамалық кеңесінің мүшелері, бұқаралық ақпарат құралдарының өкілдері қатысты.

	Жиында Қазақстан Республикасы Премьер-Министрінің орынбасары, Комиссия төрағасының орынбасары Б.Сапарбаев, Қазақстан Республикасы Конституциялық Кеңесінің төрағасы, Комиссия төрағасының орынбасары И.Рогов, Қазақстан халқы Ассамблеясы Төрағасының орынбасары, Қазақстан халқы Ассамблеясы Хатшылығының меңгерушісі, Комиссия төрағасының орынбасары Е.Тоғжанов, Мәдениет және спорт министрі А.Мұхамедиұлы, ҚР Президенті жанындағы Орталық коммуникациялар қызметінің басшысы Е.Бабақұмаров баяндама жасады.

	Отырыс барысында 2015 жылға арналған мерейтойлық іс-шараларды өткізу, Қазақстан халқы Ассамблеясы  жылын ұйымдастыру және өткізу жөніндегі ұлттық іс-шаралар жоспарын жүзеге асыру, Қазақстан Республикасы Конституциясының 20 жылдығына арналған іс-шараларды ұйымдастыруға дайындық барысы туралы мәселелер қаралды.

	Мемлекеттік комиссия мүшелері ұйымдастырушылық-әдістемелік бірізділікті қамтамасыз етуге және барлық іс-шараларды үйлестіруге бағытталған Қазақстан халқы Ассамблеясы жылын өткізу тұжырымдамасын бекітті.

	Оған қоса, Мемлекеттік комиссия Қазақстан халқы Ассамблеясы жылының эмблемасының (логотипінің) және Қазақстан халқы Ассамблеясының 20 жылдығына арналған мерейтойлық медаль эскиздерінің үлгілерін бекітті.

	Сонымен қатар, ҚР Конституциясының 20 жылдығын, Қазақ хандығының құрылғанының 550 жылдығын, Жеңістің 70 жылдығын қоса қамтитын 2015 жылға арналған мерейтойлық іс-шаралар жоспарын іске асыру жөніндегі мемлекеттік органдардың жұмысын үйлестіру, өзара іс-қимылын ұйымдастыру мәселелері талқыланды.

	Отырыстың қорытындысы бойынша Мемлекеттік хатшы жұмысты ұйымдастыруға қатысты бірқатар нақты тапсырмалар берді.
///Мемлекет басшысы А.Асылмұратованы жаңа қызметке тағайындалуымен құттықтап, табыс тіледі.
Нұрсұлтан Назарбаев академияның Орталық Азиядағы көп деңгейлі кәсіби және хореографиялық білім беретін толық циклды алғашқы жоғары оқу орны екендігіне тоқталды.
– Бұл нысан барлық талапқа сай келетін жоба бойынша салынды. Атап айтқанда, оқу корпустары, оқытушылар мен оқушылар үшін тұрғын үй кешендері салынды, демалыс үшін жағдайлар жасалды, медициналық қызмет көрсету мүмкіндігі қарастырылуда. Академия ЭКСПО көрмесінің Халықаралық қаржы орталығы орналасатын аймағына таяу жерден орын тепкен, – деді Қазақстан Президенті.
Елбасы балалар мен жастарды шығармашылыққа және өнерге сүйіспеншілік рухында тәрбиелеу қоғамның басты міндетінің бірі болып саналатынын атап өтті.
Бұдан бөлек, Нұрсұлтан Назарбаев еліміздегі көптеген хореографиялық, музыкалық мектептер мен шығармашылық ұжымдар біліктілігі жоғары мамандарға мұқтаж болып отырғанына назар аударды.

/// 
Алдағы 2015 жыл Ұлы Отан соғысындағы Жеңістің 70 жылдығы және ТМД елдеріндегі Ардагерлер жылы болмақ.
Жаңа жыл қарсаңында, 26 желтоқсан мен 30 желтоқсан аралығында Қазақстан Президентінің бүкіл еліміз бойынша Ұлы Отан соғысының ардагерлерін қолдау жөніндегі жалпыұлттық бірегей акциясы өтеді.
Республикада тұратын 5115 соғыс ардагерінің әрқайсысына облыс, қала және аудан әкімдері арнайы барып құттықтап, Мемлекет басшысы атынан жаңажылдық сыйлықтар жиынтығын тапсыратын болады.
Сонымен қатар, Қазақстан Президентінің тапсырмасымен Ұлы Отан соғысындағы Жеңістің 70 жылдығын мерекелеу жөніндегі арнаулы іс-шаралар жоспары бекітілді. 2015 жылғы 7 мамыр – Отан қорғаушылар күні Мемлекет басшысының қатысуымен мерейтойлық салтанатты әскери шеру өткізу жоспарлануда. 
///Конференция жұмысына сондай-ақ Парламент депутаттары, орталық мемлекеттік органдардың басшылары, БҰҰ Даму бағдарламаларының Қазақстандағы өкілдері, Еуропа кеңесі Венеция комиссиясының, ЕЫҚҰ-ның Астанадағы бағдарламасы кеңсесінің, ЕурАзЭҚ сотының, Еуропалық Одақтың Қазақстандағы өкілдігінің, Арменияның, Белорусьтің, Германияның, Иорданияның, Молдованың, Қырғызстанның, Ресейдің, Өзбекстанның, Украинаның конституциялық соттарының өкілдері, сондай-ақ танымал шетелдік және отандық құқықтанушы ғалымдар мен сарапшылар қатысты.
Мемлекеттік хатшы конференцияның ашылуында Қазақстан Президентінің қатысушыларға арналған құттықтауын оқып берді. Елбасы республикалық референдумда қабылданған Конституцияның талаптарын мүлтіксіз орындап, оның рухын берік ұстану еліміздің табысты дамуының басты қайнар көзі және кепілі болып саналатынын атап өткен. Қазіргі таңда Қазақстан жаңа мақсатты – ғасырдың ортасында әлемдегі ең дамыған отыз елдің қатарына қосылуды көздеп отыр. Оған қол жеткізу үшін «Нұрлы жол» жаңа экономикалық саясаты мен Бес институционалдық реформаны іске асыру жөніндегі Ұлт Жоспарының міндеттері табысты орындалуда.
Сондай-ақ конференцияда ГФР, Украина, Қырғызстан және Молдованың Конституциялық палатасының өкілдері баяндама жасады.
Конференцияға қатысушылар Қазақстанның конституциялық дамуындағы Нұрсұлтан Назарбаевтың айрықша рөлін атап өтіп, конституциялық құрылымдағы Қазақстанның тәжірибесіне жоғары баға берді.
///
	 

	Телекөпір барысында елдің барлық өңірлерімен 30-ға тарта байланыс жүзеге асты, жұмыс істеп тұрған кәсіпорындар таныстырылып, Индустрияландыру картасындағы ірі жобалар іске қосылды.

	Мемлекет басшысы өз сөзінде индустрияландырудың жүйелі қайтарымы бола бастағанын атап өтті.

	– Біздің жұмсаған шығыстарымыз әлден-ақ ел бюджетіне триллиондаған теңге түрінде қайтып жатыр. Шын мәнісінде, өндірістік және әлеуметтік-еңбек қатынастарының ХХІ ғасыр сұранысына сай жаңа үлгісі қалыптасуда. Біз бүкіл экономиканың құрылымын өзгерту бағытында батыл қадам жасадық. Қазақстандағы әртараптандыру сөз жүзінде емес, іс жүзінде басталды. Біз өңдеуші өнеркәсіп көлемінің өсу қарқынының дәстүрлі өндіруші салаларға қарағанда әлдеқайда жоғары болуына қол жеткіздік, – деді Қазақстан Президенті.

	Нұрсұлтан Назарбаев бағдарлама қорытындыларының сандық көрсеткіштеріне тоқталды.

	– Тау-кен өндіру саласының ІЖӨ-дегі үлесі 16,5 пайызға азайды. 5 жылда бұған дейін Қазақстанда өндірілмеген, мүлде жаңа 400 өнім түрі игерілді. Өңдеуші сектор Қазақстан Тәуелсіздігін алғаннан бергі уақытта экономикаға салынған барлық шетелдік инвестицияның 70 пайызын дерлік бірінші бесжылдықта алды. Барлығы 770-тен астам жаңа кәсіпорын іске қосылды. Жұмысшылары жоғары білікті, еңбекақысы лайықты, мүлде жаңа деңгейдегі 75 мың тұрақты жұмыс орны құрылды. Бүгінде өнеркәсіптік секторда жұмыс істейтін қазақстандықтардың жалпы саны 1 миллионнан асады, – деді Мемлекет басшысы.

	Қазақстан Президенті отандық экономика жаһандық дағдарыстың күрделі жағдайында тиімділік көрсеткенін айтты.

	– Өңдеуші өнеркәсіпте еңбек өнімділігі 60 пайызға жуық өсті. Әрбір еңбеккер жылына орта есеппен 20 мың долларға артық өнім өндіретін болды. Экономикамыздың энергия ауқымдылығы 19 пайызға дерлік төмендеді, – деді Нұрсұлтан Назарбаев.

	Республикада жаңа сала қалыптасып, заманауи инфрақұрылым жасалды, бұл жалпы индустрияға серпін береді.  

	– Қазақстанға әлемнің ірі индустриялық алпауыттары – Airbus, General Electric, Alstom, Eurocopter, Toyota, Ssang Yong, LG және басқалары келді. Қазақстанның титаны қазірдің өзінде еуропалық Airbus авиақұрастырушы концерні сұранысының 15 пайызын өтеуі – айтарлықтай көрсеткіш. Сонымен қатар, индустрияландырудың инфрақұрылымдық базасы едәуір ұлғайды. 4 мың шақырымға жуық автокөлік жолы және 1700 шақырым теміржол қайта жөнделді немесе салынды. Соңғы бірнеше жыл көлемінде әлемнің ешбір жерінде осыншама ұзақ көлік коммуникациялары салынған жоқ, – деді Қазақстан Президенті.

	Нұрсұлтан Назарбаев бірінші өнеркәсіптік бесжылдықты табысты жүзеге асыру жаңа деңгейдегі міндеттерді шешуді қажет еткенін, соның барысында тәжірибе жинақталғанын айрықша атап өтті.

	– Бәрі бірдей іске асып жатпағанын да білемін. Өзім де министрлерді, әкімдерді, ұлттық компанияларды талай рет сынға алдым. Бірақ «жеңіл болады» деп те ешкім уәде берген жоқ. Әлемдік тәжірибе табысты индустрияландыру белгілі бір уақыт алатын ауыр үрдіс екенін көрсетіп отыр. Бұл үшін жаңа кадрлар, жаңа мамандықтар қажет, – деді Мемлекет басшысы.

	Нұрсұлтан Назарбаев барлық азаматтардың әсіресе қазіргідей жағдайда экономиканы дамытуға еңбегімен үлес қосуы маңызды екендігін айтты.

	– Жаһандық дағдарыс кезеңі – масылдардың уақыты емес. Біз – еңбек еліміз. Біздің міндетіміз халықты жұмыспен қамтамасыз ету болып саналады. Мен еңбегімен дараланған жұмысшылар мен шаруаларға ғана арналған, үш дәрежеден тұратын арнайы еңбек даңқы орденін тағайындауға шешім қабылдадым. Оның үш дәрежесін алған адамның мәртебесі Еңбек еріне теңесетін болады, – деді Қазақстан Президенті.

	Нұрсұлтан Назарбаев ең дамыған 30 елдің қатарына ұмтылушы мемлекет ретінде Қазақстанға әлеуметтік сын-қатерлерге төтеп беру керек болатынын атап өтті.

	– Қазақстан экономикасының өсімін 6 пайыз деңгейінде қамтамасыз ету үшін жыл сайын шамамен 100 мың жұмыс орнын құру керек. Өңдеуші индустрия жоғары кәсіби қызметтің 80 пайызын тұтынады. Индустриялық сектордағы бір жұмыс орны іс жүзінде қызмет көрсету секторындағы 3-тен 5-ке дейін жұмыс орнын құрады. Сол себепті индустрияландыру бағдарламасы арқылы жыл сайын 30 мыңнан 50 мыңға дейін сапалы жұмыс орны құрылуы тиіс. Сонымен қатар, экономикалық өсім дегеніміз жұмыс орындарының өнімділігін көтеру болып саналады, – деді Мемлекет басшысы.

	Қазақстан Президентінің атап өткеніндей, еліміз жаһандық экономика кезігіп отырған қиындықтарға қарамастан, 2015 жылға өсіммен қадам басады.  

	– Бірнеше күннен кейін индустриялық-инновациялық дамудың екінші бесжылдығын жүзеге асыру басталады. Соған орай, Үкімет инноваторларды мемлекеттің қалай көтермелей алатынын қарастырғаны жөн. Оларды оқыту керек, нәтижесі жемісті болады. Бәлкім, лайықты инновация әзірлегендерге арнайы мемлекеттік сыйлық тағайындап, марапаттау арқылы үлгі ету керек шығар, – деді Нұрсұлтан Назарбаев.

	Мемлекет басшысы экономика саласында өршіл міндеттерді жүзеге асыруға ұмтылған жөн екенін айтты.

	– 2020 жылға қарай жоғары технологиялық өнім үлесі ІЖӨ-нің 1,5 пайызынан 5 пайызына дейін өсуі тиіс. Кәсіби, ғылыми және техникалық қызметтер секторы бүгінгі 8-ден 20 пайызға дейінгі өсімді қамтамасыз етуі қажет, ең бастысы – ол жекеменшік сектордағы инновацияны дамыту есебінен жасалғаны жөн. Бұл міндеттерге жету жолындағы негізгі тұғыр Назарбаев Университетінің «Астана бизнес кампус» ғылыми паркі мен «Алатау» инновациялық технологиялар паркі болады, – деді Қазақстан Президенті.

	Нұрсұлтан Назарбаев республикада жаңа өңдеуші кәсіпорындар құру қажеттігіне, оған шетелдік капиталдың қатыстырылу жайына  тоқталды.

	– Сірә, бізге жаңа мұнай өңдеу зауытын және мұнай-газ саласының бірнеше ірі кәсіпорнын салу қажет болар. Қымбатқа түсетіндігіне қарамастан, олар химия өнімінің барлық бағытын қамтып, газдан дәрі-дәрмекке, киімнен полиэтиленге дейінгінің бәрін шығарады. Сондай-ақ Қазақстанда бүкіл әлемге қажет кабель өнімінің толық циклін қамтитын жаңа мыс қорыту комбинатын салуға тырысу керек. Жалпы алғанда шаруа көп, индустрия осы жолмен жүруге тиіс. Үкімет алдына қоятын міндетім  –  жаңа 5 өңдеу зауытын салу үшін Қазақстанға ең кемі 5 ірі трансұлттық  корпорацияны тарту, – деді Мемлекет басшысы.

	Қазақстан Президенті бүгінде жалпыұлттық және жергілікті деңгейде  нақты инфрақұрылымдық даму нысандары айқындалып, тиісті қаражат бөлінгенін атап өтті.

	– Әрбір жауапты министр мен вице-премьердің, аумақ әкімінің, мердігер компания басшысының жұмыс күні құрылыс жұмыстарының және қаражатты тиімді пайдаланудың инспекциясын жасаудан басталуы тиіс. Инфрақұрылымдық жобалар жөніндегі барлық кеңестерді шенеуніктердің жылы кабинетінде емес, құрылыс алаңдарында өткізу қажет. Тек сонда ғана нәтиже болады және қазақстандықтардың билікке сенімі артады, – деді Нұрсұлтан Назарбаев.

	Сонымен қатар Қазақстан Президенті «Алтын сапа» және «Парыз» ұлттық байқауларының барлық қатысушыларын құттықтап, олар патриотизмнің арта түскенін, Қазақстан бизнесінің табысын, келешегі бар екенін көрсетіп отырғанын атап өтті.

	– Бұл – елдің үдемелі экономикалық өсімін нақты компаниялар мен бизнесмендердің үлесін бағалау арқылы дәл көрсетіп беретін барометр, – деді Қазақстан Президенті.

	Нұрсұлтан Назарбаев отандық кәсіпорындар өз жұмысы, индустрияландыруға қатысуы арқылы ел экономикасының да, әлеуметтік саласының да нығаюына үлес қосып отырғанына тоқталды.

	– Тек «Парыз» жүлдесі байқауына қатысушылардың өзі жалпы сомасы 152 миллиард теңге болатын 440 әлеуметтік жобаны іске асырды. «Алтын сапа» жүлдесі тағайындалған күннен бергі небәрі 9 жылда байқауға қатысушылардың жалпы саны 6 есе өсті. Бүгінде ұлттық байқаулардың барлық жеңімпаздары мен қатысушылары, жаңа кәсіпорындардың құрылысшылары мен еңбек ұжымдары – нағыз Жалпыға Ортақ Еңбек Қоғамының алғашқы қарлығаштары, – деді Мемлекет басшысы.

	Іс-шара аясында Мемлекет басшысы «Парыз» байқауының бас жүлдесін «Қазгермұнай» БК» ЖШС-ға тапсырды. Бұдан бөлек, «Алтын сапа» байқауының «2014 жылдың өндірістегі үздік инновациялары» арнаулы жүлдесіне Шығыс Қазақстан облысындағы «ПОСУК Титаниум» ЖШС,  «2014 жылдың үздік индустриялық жобасы» жүлдесіне «Ақтөбе рельсті арқалық зауыты» ЖШС ие болды.



///Қасым-Жомарт Тоқаевқа сот жүйесінің қазіргі даму барысы туралы баяндалды.
Жақып Асанов Мемлекет басшысына азаматтық дауларды сотқа жеткізбей шешу мәселесі жөнінде айтып, соңғы 3 жылда Жоғарғы Соттың осы бағытта жүзеге асырған жобалары жайлы мәлімет берді. Оның айтуынша, бұрын істердің тек 2-3 пайызы ғана татуласумен аяқталса, қазір бұл көрсеткіш 37 пайызға жеткен.
Жоғарғы Сот төрағасының деректеріне сәйкес 2018 жылға дейін ауыр және аса ауыр қылмыстар бойынша бір жылда орта есеппен 23 адам ақталса, соңғы 4 жылда жыл сайын 160-тан астам азамат кінәсіз деп танылған. Яғни, көрсеткіш 7 есеге артқан.
Президентке мемлекеттік басқару жүйесіндегі әкімшілік юстиция туралы айтылды. Жақып Асановтың айтуынша, былтырғы 1 шілдеге дейін азаматтар мен кәсіпкерлер қаралған істердің 85 пайызы бойынша мемлекеттік органдардан жеңілетін. Қазіргі таңда істердің 55 пайызы кәсіпкерлер мен азаматтардың пайдасына шешіледі.
Сонымен қатар кездесуде сот кадрларының сапасын жақсарту, азаматтардың сотта қорғалуын күшейту, сот ісін жүргізуді оңтайландыру және басқа да міндеттер туралы айтылды.
 
///
	 

	Әңгіме барысында Қазақстан мен Еуропа қарым-қатынасының қазіргі ахуалы мен келешегі талқыланды.

	Сонымен қатар Украинадағы ахуалдың өрбуіне арнайы назар аударылды.

	Еурокомиссия Төрағасы Ж.М.Баррозу биылғы 26 тамызда Минскіде Кеден одағы елдері, Украина және Еуропалық одақ кездесуін өткізу туралы Қазақстанның ұсынысын қолдады. Қажет болған жағдайда сондай кездесуді Астанада өткізу туралы уағдаластық жасалды.

	Сондай-ақ Н.Ә.Назарбаев пен Ж.М.Баррозу кезекті форумы биыл қазан айында Миланда өтетін «Азия-Еуропа» (АСЕМ) үдерісіне Қазақстанның қатысуының перспективасын талқылады.

	Телефон арқылы сөйлесу еуропалық тараптың бастамасымен жүзеге асты.
///
	 

	Әңгімелесу барысында мемлекеттер басшылары интеграциялық үдерістерді дамыту жайымен бірге 24 қазанда Минскіде өтетін Жоғары Еуразиялық экономикалық кеңестің алдағы отырысының бағдарламасын  талқылады.

	Бұған қоса, Нұрсұлтан Назарбаев пен Владимир Путин екі елдің өзара іс-қимылын одан әрі нығайтудың негізгі қырлары жөнінде пікір алмасты.
///
	 

	Сапар барысында облыстың әлеуметтік-экономикалық даму барысымен танысу, бірқатар нысандарды аралау, сондай-ақ өңірдегі жұртшылық өкілдерімен кездесу жоспарланған.
/// 
Екі елдің мемлекет басшылары саяси және сауда-экономикалық саладағы екіжақты ынтымақтастық мәселелерін, сондай-ақ қарым-қатынастардың одан әрі даму келешегін талқылады.
Сонымен қатар, Нұрсұлтан Назарбаев пен Әбдел Фаттах ас-Сиси халықаралық күн тәртібіндегі мейлінше өзекті мәселелер жөнінде пікір алмасты. 
/// 
Қазақстандық спортшы өз хатында Мемлекет басшысына таяуда өткен жекпе-жектегі жеңісіне орай жолдаған жылы лебізі мен тілегі үшін алғыс айтады.
«Мен туған елімді халықаралық аренада танытып, Қазақстаннан шыққан саңлақ спортшы қандай болатынын бүкіл әлемге көрсете отырып, айрықша мақтаныш пен патриоттық, жауапкершілік сезімдеріне бөленем. Еліміздегі бокс пен спортты дамытуға қарапайым үлесімді қоса жүріп, Сізге және барша отандастарымызға қуаныш сыйлау, мемлекетіміздің мерейін өсіру мүмкіндігіне ие болғаным үшін шынайы бақыттымын», – делінген хатта.
Г.Головкин хат соңында Нұрсұлтан Назарбаевтың және барша қазақстандықтардың тарапынан көрсетілген қолдау оның жеңіске деген жігерін нығайта түсетінін атап өткен. 
///
	 

	9-сынып оқушысы Р.Тұрынтаев өз хатында Мемлекет басшысына ел азаматтарының тұрмысын жақсартуға бағытталған күш-жігері мен адамдарға деген қамқорлығы үшін алғысын жеткізген.
	
	Хат иесі Мәскеуде өткен П.И.Чайковский атындағы 8-халықаралық жасөспірімдер конкурсында бірінші орын алып, лауреат атағын иеленгенін айтады.
	
	«Әсемдіктің шыңына шығу қиын, бірақ сіз қазақстандықтар бақытты, мәнді де сәнді өмір сүруі үшін барлығын жасап келесіз. Өзімнің жетістігімді сіздің туған күніңізге арнаймын. Бұл сондай-ақ қала күніне де тартуым», – делінген хатта.
///Мемлекет басшысына министрлік жұмыстарының нәтижелері мен алдағы жоспарлары жөнінде баяндалды.
Қазақстан Президенті агроөнеркәсіп кешеніндегі өнімділікті және қайта өңделген өнімнің экспортқа шығарылуын арттыру үшін министрліктің алдына қойылған міндеттерді сапалы жүзеге асырудың маңызды екеніне назар аударды.
Қасым-Жомарт Тоқаев 2022 жылға дейін техникалардың жаңартылу қарқынын 2-ден 6 пайызға және суармалы егіншілік жерлерін 1,4 миллионнан 2 миллион гектарға арттыру, сондай-ақ, ауыл шаруашылығы жоғары технологиялық жүйесінің кешенін пайдалану, егістік алқаптарын әртараптандыру, тұқым сапасын жақсарту, тыңайтқыштарды және өсімдіктерді қорғау құралдарын қолдану қажеттігін айтты.
Сонымен қатар, Мемлекет басшысы ірі қара малдың тұқымын зерттеу және қайта асылдандыру үшін заманауи технологияны енгізу, отбасылық мал шаруашылығын құру және пайдаланылатын жайылымдардың көлемін ұлғайту жөніндегі жұмыстарды жалғастыруды тапсырды. 

///Қасым-Жомарт Тоқаев Қарағанды облысында қаза болған жұмысшылардың жақындары мен туыстарына көңіл айту жеделхатын жолдады.
– «АрселорМиттал Теміртау» акционерлік қоғамының цехында болған апат салдарынан қазаға ұшыраған жұмысшылардың отбасылары мен туған-туыстарының қайғысына ортақтасып, көңіл айтамын. Зардап шеккен азаматтардың тезірек сауығып кетуін тілеймін. Үкіметке және Қарағанды облысының әкіміне қайғылы оқиғаның себептері  мен мән-жайын анықтау үшін шұғыл шаралар қабылдауды және қаза тапқандар мен зардап шеккендердің отбасыларына көмек көрсетуді тапсырдым, – деп жазылған Мемлекет басшысының жеделхатында.
///Қазақстан Президенті кеңеске дейін «Smart Data Ukimet» жобасы аясында Білім және ғылым, Денсаулық сақтау, Еңбек және халықты әлеуметтік қорғау, Қаржы министрліктері мен «Ұлттық ақпараттық технология» акционерлік қоғамы атқарған жұмыстарының нәтижесімен танысты. Сонымен қатар Мемлекет басшысына «Smart Bridge» және Интернет ресурстардың бірыңғай платформасы жайында мәлімет берілді.
Қасым-Жомарт Тоқаев цифрландыру дегеніміз бір ғана саланы немесе бір бағытты дамыту емес екеніне тоқталып, оның ең алдымен, экономиканың, өнеркәсіптің және қоғамның дамуына түбегейлі өзгерістер әкелуі қажеттігін баса айтты. Сондықтан барлық мемлекеттік органдар мен ведомствоға қарасты мекемелерге ортақ мониторинг жүйесін құрудың маңыздылығын ескертті.
Қазақстан Президенті Цифрлық даму, инновациялар және аэроғарыш өнеркәсібі министрлігі озық, заманауи жүйелердің қозғаушы күші болуы тиіс екенін, әзірге бұл мақсатқа толық қол жеткізбегенімізді атап өтті. Мемлекет басшысының пікірінше, бұл жұмыста біртұтас көзқарас, нақты жүйе жоқ. Соның салдарынан цифрландыру түрлі ведомстволарға шашырап, жайылып кеткен.
– «Big Data» технологиясын, «жасанды интеллект» алгоритмін қолдану нақты әрі дәл деректер базасын құруға, қате немесе ескірген ақпараттарды анықтауға, шашыраңқы мәліметтердің біртұтас және объективті көрінісін айқындауға көмектеседі. Сондықтан Үкіметке барлық мемлекеттік органдарды жұмылдыра отырып, «Smart Data Ukimet» жобасын қысқа мерзімде іске қосуды тапсырамын, – деді Қасым-Жомарт Тоқаев.
Президент ақпараттық технология дамыған заманда мемлекеттік цифрлық қызметтер кез-келген қарапайым адамға түсінікті және қолжетімді болуы тиіс екенін жеткізді. Сонымен қатар қандай да бір қызмет түрлерін іске қосар алдында әртүрлі санаттағы азаматтардан құралған топтар жасақталып, оған халықты белсенді қатыстырып, кеңесу керек екенін айтты.
Қасым-Жомарт Тоқаев Үкіметке Индустрия 4.0 аясында аталған жобаны кеңейту үшін реттеудің және ынталандырудың кешенді шараларын әзірлеуді тапсырды.
– Мемлекеттік басқару жүйесінде цифрлық технологияны қолдану – бүкіл бағдарламаның табысты болуының басты кілті. Бұл істе түбегейлі өзгерістер қажет. Барлық құжат айналымын толықтай электронды форматқа көшіру керек. Қазіргі кезде талап ететіндей, құжаттарды қағаз жүзінде де, электронды түрде де дайындап, тапсыру дұрыс емес. Құжаттардың қағаз нұсқаларына біртіндеп тыйым салынуы керек, – деді Мемлекет басшысы.
Президент тиісті заңнамалық актілерге, мемлекеттік органдардың жұмыс регламенттеріне қажет болған жағдайда өзгертулер енгізу керек екеніне назар аударып, Үкіметке, Парламент палаталарының Аппараттарына, басқа да органдарға осы бағытта толыққанды шаралар қабылдауды тапсырды.
Мемлекет басшысы тағы бір өзекті мәселе ретінде өңірлерді цифрландыру жағдайын айтты. Бұл жұмыста алға жылжу болғанмен, әр аймақта және барлық салада біркелкі іске аспай жатқанын жеткізді.
– Бизнес пен азаматтар тарапынан жоғары сұранысқа ие, бірақ сыбайлас жемқорлық жиі болатын салаларда цифрландыру өте баяу жүргізілуде. Бұл жер телімдерін беру, табиғи монополиялардың қызметтеріне қосылу, қоғамдық көлікте жолақы төлеу жүйесі және басқа да салаларда көптеп кездеседі. Жергілікті атқарушы органдар аталған мәселеге қатысты белсенді жұмыс істейді деп сенемін. Цифрлық даму министрлігі бұл жұмысты тиісті деңгейде жолға қоюы тиіс. Президент Әкімшілігіне бақылауға алуды тапсырамын, – деді Қасым-Жомарт Тоқаев.
Мемлекет басшысы интернеттің жоқтығын немесе оның баяу жұмыс істейтінін айта келіп, қала мен ауыл тұрғындары арасында «цифрландыру алшақтығы» бар екенін атап өтті.
– Бұл жәй ғана алшақтық емес, әлеуметтік теңсіздік. Сондықтан Үкімет «цифрлық алшақтықты» реттеу жұмыстарын жандандыруы қажет, – деді Президент.
Қасым-Жомарт Тоқаев Қазақстандағы деректер базасының еселеп артуына қарай тиісті инфрақұрылым мен сервис дайындау қажеттігіне назар аударды.
Мемлекет басшысы еліміздің шетелдік әзірлемелер мен технологияларға әлде де тәуелді екенін айтты. Сондықтан қажетті  IT жобаларды әзірлеп, енгізу үшін Үкіметке «Астана Хаб», «Алатау» Инновациялық-технологиялар паркі, «Назарбаев Университеті» кәсіпорындарының әлеуетін арттыру жұмыстарын жандандыруды тапсырды.
– Халықаралық жағдайларды ескере отырып, заңнамалық деңгейде бәсекеге қабілетті отандық әзірлемелерге басымдық бере отырып, сатып алу мәселесін пысықтау қажет. Бұл ең алдымен мемлекеттік секторға қатысты. Сол себепті Үкіметке цифрлық жобаларды келісу рәсімдерін жеңілдету жөнінде ұсыныс беруді тапсырамын. Біздің заңнамаларда базалық әдістер бекітілген. Сонымен қатар венчурлық қызметті толықтай тәртіпке келтіру және ынталандыру мәселесін де ойластыру қажет, – деді Қасым-Жомарт Тоқаев.
Қазақстан Президенті Үкімет пен ҰҚК бірлесіп ақпараттық ресурстарды және жалпы «цифрлық дербестікті» тиімді қорғауды қамтамасыз ету жөнінде тапсырма берді. Оның айтуынша, бұл мақсатта ақпараттық қауіпсіздіктің 10 жедел орталығын құру жұмысын жалғастыру қажет. Сондай-ақ «ақпараттық қауіпсіздік» мамандығы бойынша білім беру грантын кемі екі мыңға дейін арттыру керек.
Мемлекет басшысы цифрландыру саласына жауапты вице-министрлер мемлекеттік аппараттың жұмысына оң өзгерістер әкелуі қажеттігін, сонымен қатар, олар экономикада және басқа да салаларда цифрлық реформаларды қолға алуы тиіс екенін атап өтті.
– Олардың міндеті – күнделікті жұмыс емес, реформалар мен өзгерістерді іске асыру. Осы ретте, мемлекеттік органдарда цифрландыру офицері лауазымын енгізу керек. Жергілікті жерлерде әкімнің нақты бір орынбасарын цифрландыруға жауапты етіп бекіту қажет. Олар Цифрлық даму министрлігімен тығыз жұмыс істеуі тиіс, – деді Президент.
Жиын соңында Қасым-Жомарт Тоқаев цифрандыру мемлекеттік маңызды іс, ел экономикасының дамуы аталған салаға тікелей байланысты екенін баса айтты.
Кеңесте Цифрлық даму, инновациялар және аэроғарыш өнеркәсібі министрі Асқар Жұмағалиев, Премьер-Министрдің бірінші орынбасары – Қаржы министрі Әлихан Смайылов, Еңбек және халықты әлеуметтік қорғау министрі Біржан Нұрымбетов, Алматы қаласының әкімі Бақытжан Сағынтаев баяндама жасады.














///Құрметті қазақстандықтар!
Мен бүгін еліміз үшін маңызды шешім қабылдағалы отырмын.
Өткен жылдардағы әлеуметтік-экономикалық ахуал тұрақты болды.
Бұл – әрине, жақсы кезең.
Бірақ, бұл қазіргі уақыт талабы үшін жеткіліксіз.
Мен ұсынған Үшінші жаңғыру және «100 нақты қадам – Ұлт жоспары» құрылымдық реформаларды жедел жүзеге асыруға бағытталды.
Бес институционалдық реформаның толық іске асырылуы шағын және орта бизнестің үлесін түбегейлі арттыруға және мемлекеттің экономикаға араласу үлесін төмендетуге, банктерді «тазартуға», соттарға және құқық қорғау жүйесіне деген сенімді арттыруға  тиіс.
Қабылданған заңдарға, Үкімет шешімдеріне қарамастан, экономиканың көптеген бағыттары бойынша оң өзгерістерге қол жеткізілмеді.
Ішкі жалпы өнім негізінен шикізат ресурстары есебінен қамтамасыз етілді.
Бірақ, Үкімет пен Ұлттық банк ел экономикасын сапалы дамытуға серпін беретін нақты құралдарды толыққанды жасап шығара алмады.
Мемлекеттік бағдарламаларды жүзеге асыру барысына жасалған талдау қорытындысы олардың орындалып жатқанын көрсеткенімен, көптеген маңызды бағыттар бойынша нақты нәтижелердің жоқ екенін аңғартты.
Өнімді жұмыс орындары жеткілікті түрде ашылмай отыр. Бұл әсіресе ауылдық жерлерге қатысты. Шағын және орта бизнес өсімнің қозғаушы күшіне және оны дамыту ісі әкімдер мен министрлердің негізгі міндетіне айналмады.
Мен тұрғындардың табысы мен тұрмыс сапасы әрбір Үкімет мүшесі мен әрбір әкімнің жұмысындағы негізгі басымдық болу керек деп бірнеше рет айттым.
Екі жыл бұрын біз конституциялық реформа жүргіздік. Осыған орай Үкімет әкімдермен бірге әлеуметтік-экономикалық мәселелерді шешіп, оған жауап беру үшін барлық тиісті өкілеттік пен дербестікке ие болды.
Индустриалды, әлеуметтік, инфрақұрылымдық даму, денсаулық сақтау және білім беру салаларын дамытуға қатысты барлық қажетті мемлекеттік бағдарламалар қабылданды. Оларды жүзеге асыру үшін қажетті қаржы бөлінді.
Дегенмен, жүйелі жұмыс жүргізілмеді. Тұрғындардың нақты табысы өспеді. Отбасылардың бюджетінде азық-түлікке деген шығын көлемі арта түсті. 
Атқарушы органдардың салғырттығынан әлеуметтік тұрғыдан аз қамтылған тұрғындардың бір бөлігі атаулы әлеуметтік көмекпен қамтылмаған.
Оның үстіне Үкімет мүшелері, министрлер, әкімдер халықпен жұмыс істей алмады, сондай-ақ жұртшылықтың проблемаларына құлақ асып, атқарылып жатқан істер мен саясатты түсіндіру жұмыстарын жүргізуге шамасы келмеді.
Бұл ретте, мен ел Президенті әрі Конституцияның кепілі ретінде халықтың мүддесін ескере отырып, мынадай шешім қабылдадым.
Үкімет отставкаға кетуге тиіс деп санаймын.
Үкіметтің жаңа басшылығы өмір сүру деңгейін арттыруға, экономиканы ынталандыруға, стратегиялық міндеттерді жүзеге асыруға бағытталған нақты шаралар әзірлеуге тиіс.
Мен «Нұр Отан» партиясының жақында өтетін съезінде әлеуметтік қолдауды күшейтуге және азаматтардың тұрмыс сапасын арттыруға арналған бірқатар шаралар ұсынамын. Осы мақсатпен бюджеттен және Ұлттық қордан қомақты қаржы бөлінетін болады.
Бұл қаражат мынадай міндеттерді шешуге бағытталады:
- аз қамтылған азаматтарға әлеуметтік қолдау көрсету ісін күшейту.
- халықтың әлеуметтік тұрғыдан әлсіз топтарының баспана жағдайын жақсарту мүмкіндіктерін арттыру.
- өңірлерді дамыту саясатын түбегейлі өзгерту.
Үкімет пен барлық деңгейдегі әкімдердің жұмысы осы міндеттерді жүзеге асыруға бағытталуы тиіс.
Үкімет пен өңірлердің иелігіндегі қаражат көзделген мақсатқа сай жұмсалмай отыр. Мұның бәріне бақылау орнатылады. Осы тақырыптар жөнінде «Нұр Отан» партиясының съезінде толығырақ айтылатын болады.

///Нұрсұлтан Назарбаев рәсім аяқталған соң мемориал кешенін аралап көріп, Құрметті қонақтар кітабына қолтаңба қалдырды.


///Қасым-Жомарт Тоқаев Мәскеуге ресми сапармен келді.
Сапар барысында Мемлекет басшысы Қасым-Жомарт Тоқаев Ресей Федерациясының Президенті Владимир Путинмен шағын және кеңейтілген құрамда келіссөздер өткізеді, сондай-ақ, Ресей Федерациясы Федералдық Жиналысы Федерация Кеңесінің төрайымы Валентина Матвиенкомен және Ресейдің зиялы қауым өкілдерімен кездеседі деп жоспарланып отыр.
Сонымен қатар, Қазақстан Президенті Белгісіз жауынгердің бейітіне гүл шоғын қою рәсіміне қатысады.
Ресми сапар қорытындысы бойынша мемлекеттер басшылары бұқаралық ақпарат құралдарының өкілдері үшін бірлескен мәлімде жасайды және бірқатар екіжақты құжаттарға қол қояды деп жоспарлануда.




///
	 

	10 желтоқсанда Ақордада бірқатар шетел мемлекеттерінің төтенше және өкілетті елшілерінің Қазақстан Президентіне сенім грамоталарын тапсыру рәсімі өтеді.

	Мемлекет басшысы 11 желтоқсанда ҰҚШҰ Бас хатшысы Николай Бордюжаны қабылдайды.

	14 желтоқсанға ҚХР Мемлекеттік Кеңесінің Премьері Ли Кэцянмен және РФ Премьер-Министрі Дмитрий Медведевпен кездесулер жоспарланған.

	15 желтоқсанда Нұрсұлтан Назарбаев ШЫҰ-ға мүше елдердің үкімет басшыларымен кездеседі.

	Сондай-ақ осы күні Қазақстан Президенті Тәуелсіздік күніне арналған мерекелік шаралар аясында ел азаматтарына мемлекеттік наградалар тапсырады және салтанатты жиынға қатысады. 
///
	 

	Әңгіме барысында мемлекет басшылары Қазақстан мен Ресей ынтымақтастығының негізгі бағыттары мен әрі қарайғы даму мәселелерін талқылады.

	Сонымен қатар, Нұрсұлтан Назарбаев пен Владимир Путин Украинада қалыптасқан дағдарыстық ахуалды реттеуге байланысты пікір алмасты.
/// 
Алдағы 2015 жыл Ұлы Отан соғысындағы Жеңістің 70 жылдығы және ТМД елдеріндегі Ардагерлер жылы болмақ.
Жаңа жыл қарсаңында, 26 желтоқсан мен 30 желтоқсан аралығында Қазақстан Президентінің бүкіл еліміз бойынша Ұлы Отан соғысының ардагерлерін қолдау жөніндегі жалпыұлттық бірегей акциясы өтеді.
Республикада тұратын 5115 соғыс ардагерінің әрқайсысына облыс, қала және аудан әкімдері арнайы барып құттықтап, Мемлекет басшысы атынан жаңажылдық сыйлықтар жиынтығын тапсыратын болады.
Сонымен қатар, Қазақстан Президентінің тапсырмасымен Ұлы Отан соғысындағы Жеңістің 70 жылдығын мерекелеу жөніндегі арнаулы іс-шаралар жоспары бекітілді. 2015 жылғы 7 мамыр – Отан қорғаушылар күні Мемлекет басшысының қатысуымен мерейтойлық салтанатты әскери шеру өткізу жоспарлануда. 
///
	 

	Кездесу барысында сауда-экономикалық, энергетикалық және көлік-транзиттік салалардағы екіжақты ынтымақтастықтың басым бағыттары қаралып, интеграциялық құрылымдар аясындағы ықпалдастық мәселелері талқыланды.

	Нұрсұлтан Назарбаев пен Дмитрий Медведев өңірлік және халықаралық күн тәртібіндегі өзекті жайттар туралы да сөз қозғады.

	Қазақстан Президенті біздің ел мен Ресейдің арасындағы ынтымақтастық толық сенім негізінде дамып жатқанын айтты.

	– 1 қаңтардан бастап біздің мемлекеттеріміз Еуразиялық экономикалық одақ аясында ықпалдасатын болады. Қазіргі кезде сауданың төмендегені айтылуда, бірақ ол ақшалай мәнге қатысты байқалып отыр, ал ынтымақтастықтың нақты көлемі өсіп, бірлескен кәсіпорындар дамып келеді. Баға конъюнктурасы жақсарған кезде көрсеткіштер де жақсы жағына қарай өзгеретін болады. Ортақ кедендік шекара, адамдар мен жүктердің еркін қозғалысы елдеріміз үшін зор игілік болып саналады, – деді Мемлекет басшысы.

	Нұрсұлтан Назарбаев Д.Медведевтің осы сапары Қазақстан мен Ресейдің ынтымақтастығын одан әрі дамытуға септігін тигізетіндігіне сенім білдірді.

	Ресей Премьер-Министрі екі елдің арасындағы ынтымақтастықтың деңгейі өсіп келе жатқанына тоқталды.

	– Біз шынымен де өте жақын серіктестерміз. Біздің алдымызда бастауында Сіз тұрған өте салиқалы интеграциялық жоба бар. Еуразиялық экономикалық одақтың келесі жылдан бастап жұмыс істейтіні өте маңызды. Осы сәтті пайдалана отырып, Сізді және достас Қазақстан халқын келе жатқан Тәуелсіздік мерекесімен құттықтауға рұқсат етіңіз, – деді Д.Медведев.


///Ян Цзечи Қасым-Жомарт Тоқаевқа ҚХР басшылығының коронавирус індетінің таралуына қарсы күрес жөнінде қабылдаған шаралары туралы баяндады.
Мемлекет басшысы Қытайдың індетті ауыздықтау үшін атқарып жатқан жұмыстарын жоғары бағалап, Қазақстанның осы жаһандық деңгейдегі қауіпке қарсы бірлесіп күресуге ниетті екенін айтты.
– Осындай қиын сәтте Қазақстан Республикасы Қытай Халық Республикасы басшылығының нақты әрі табанды іс-әрекеттеріне жан-жақты қолдау білдіреді. Төраға Си Цзиньпиннің өзі айтқандай, бұл қытай халқының соңғы жылдары бастан кешіп отырған ең қиын кезеңі. Өмірдің әртүрлі кезеңдерінде кездесетін осындай ауыртпалықтармен бірлесіп күресеміз деп ойлаймын. Екі мемлекет арасындағы стратегиялық серіктестікті дамыту және нығайту жолында алға қадам баса береміз, – деді Мемлекет басшысы.
Кездесу барысында қазақ-қытай байланыстарын нығайтудың перспективалары, сондай-ақ, екі елдің халықаралық аренадағы ықпалдастығы талқыланды.
– ҚХР Төрағасы Си Цзиньпиннің сәлемін жеткізуге рұқсат етіңіз. Сіз былтыр қыркүйек айында Қытайға алғаш рет мемлекеттік сапармен бардыңыз. Сол кезде ҚХР Төрағасымен бірлесіп жан-жақты стратегиялық серіктестікті одан әрі дамыту туралы мәлімдеме жасап, қытай-қазақ қатынастарына тың серпін бердіңіздер, – деді Ян Цзечи. 





///
	 

	Автор өз хатында Қазақстан Жазушылар одағының және республикалық «Қазақ әдебиеті» газетінің 80 жылдық мерейтойы жоғары деңгейде аталып өткенін, оған алыс-жақын шетелдерден отызға тарта қаламгер арнайы келгенін жазады.

	«Мұндай үлкен жиының өтуі – ең алдымен, елдегі тыныштық пен қоғамдағы түсіністіктің, барша халықты бір мұратқа жұмылдырып отырған тұңғыш Президентіміз – Сіздің айрықша еңбегіңіз. Той төрінен көрінген шетелдік меймандар Қазақстандағы татулықты, бірлікті, рухани кеңістікке, сол санатта әдебиетке көрсетіліп жатқан қамқорлықты жоғары бағалады», – делінген хатта.

	Ол сондай-ақ Елбасының Ұлытау төрінде берген сұхбатына тоқталып, қаламгерлер қауымы Жазушылар одағының 80 жылдық мерейтойын сол келелі әңгіменің жалғасындай қабылдағанын айтады.

	«Ұлытау сұхбаты бүгінгі қазақ елінің тағдырын, тіліміздің, дініміздің, жеріміздің тұтастығына қатысты тереңнен толғап, ұлтты ұйытар, өзін өзі сақтауға жұмылдырар, мемлекет ретінде бағыт-бағдарымызды анықтауға жетелер тарихи толғаныс болды», – деп жазады Қазақстан Жазушылар одағы басқармасының төрағасы.  

	Соңында Н.Оразалин ұлт руханиятының дамуын үнемі назарда ұстап келе жатқаны үшін Мемлекет басшысына алғысын білдірген. 
///
	 

	Мемлекеттік хатшы құттықтау сөзінде жиынға қатысушыларды Адам құқықтары күнімен құттықтап, Қазақстан Республикасының Адам құқықтарының жалпыға бірдей декларациясының рухы мен принциптерін жүйелі ұстанатынын, оның ұлттық заңнамада нақтылы көрсетілгенін атап өтті. Гүлшара Әбдіқалықова республикада егеменді даму жылдарында адам құқықтарын қорғаудың қарқынды дамушы ұлттық жүйесі құрылғанын, онда Мемлекет басшысы жанындағы Адам құқықтары жөніндегі комиссия мен Омбудсмен институтының маңызды орынға ие екенін атап өтті.

	Г.Әбдіқалықова қатысушылардың назарын халықтық демократия  дәстүрлеріндегі және Қазақстан халқы адам құқықтарындағы тарихи сабақтастыққа аударды. Мемлекеттік хатшы көрнекті әлемдік өркениетті зерттеушілердің бірі Арнольд Джозеф Тойнбидің еңбектерінен тезистер мысалға келтірді. Ол бостандық сүйгіш өмір салтында, тұлғаға құрметпен қарауда көрініс табатын құқықтық бостандықтың болуы барлық номадтарға тән болғанын атап өткен, оған қазақ халқының көшпенді мәдениеті де жатады.

	Мемлекеттік хатшы өз сөзінде «Махмұд Қашқари, Мұхаммед Хайдар Дулати, Қорқыт ата және басқалар сияқты дала өркениетінің ойшылдары Дала рухының өзіндік кодексін жасады, оның негізі адамның табиғи құқықтары, руханият, имандылық болып табылады» деп атап өтті.

	Өз сөзін қорытындылай келе Гүлшара Әбдіқалықова баршаны келе жатқан ұлттық мереке – Қазақстан Республикасының Тәуелсіздігі күнімен құттықтады. Мемлекеттік хатшы «егемендік алған соң біздің халқымыз, біздің еліміз және оның әрбір азаматы жарқын болашақты өз бетінше құрудың шынайы бостандығына ие болды» деп атап өтті. Құқық қорғау тетігін жетілдіру әрбір адамның бостандығын қамтамасыз етіп қана қоймай, сонымен бірге елдің егемендігін нығайтуға да септігін тигізеді.

	Отырысқа қатысушылар алдында сондай-ақ ҚР Президенті жанындағы Адам құқықтары жөніндегі комиссияның төрағасы Қуаныш Сұлтанов, ҚР Сыртқы істер министрінің орынбасары Ержан Ашықбаев, БҰҰ-ның Қазақстандағы Тұрақты Үйлестірушісі міндетін атқарушы Николай Ботев, Еуропалық Одақтың Қазақстандағы Өкілдігінің Басшысы Аурелия Бушез, Ұлыбританияның Қазақстандағы Елшілігі Миссиясы Басшысының орынбасары Грег Куинн және БҰҰ Даму Бағдарламасының Қазақстандағы Өкілінің орынбасары Мунхтуя Алтангерел құттықтау сөз сөйледі.

	Халықаралық ұйымдар мен шетелдік дипломатиялық өкілдіктер басшылары Қазақстан Республикасын БҰҰ-ның Адам құқықтары жөніндегі Кеңесінің Бюросына сайлануымен құттықтап, елдің құқық қорғау қызметіне табыс тіледі.

	Дөңгелек үстел отырысына қатысушылардың баяндамалары мен сөйлеген сөздерінде халықаралық құқық нормаларын одан әрі имплементациялаудың, әділ сот төрелігі жүйесі мен соттан тыс құралдарды қоса алғандағы адам құқықтарын қорғаудың халықаралық және ұлттық тетіктерін жетілдірудің өзекті проблемалары қозғалды.

	Дөңгелек үстел барысында Қазақстан Республикасының Конституциясы мен қолданыстағы заңнамасында кепілдік берілген адам құқықтары мен бостандықтарын іске асырудың кең ауқымдағы мәселелері бойынша мүдделі әрі сындарлы пікір алмасу орын алды.

	Іс-шараны ҚР Президенті жанындағы Адам құқықтары жөніндегі комиссия, Сыртқы істер министрлігі, БҰҰ-ның Қазақстан Республикасындағы Өкілдігі, Еуропалық Одақтың Қазақстандағы Өкілдігі, Қазақстандағы Ұлыбритания Елшілігі ұйымдастырды. 
///
	 

	Кездесуде Қ.Бишімбаев даму институттарының қаржылық жағдайының диагностикасы нәтижелері мен холдинг стратегиясы туралы баяндап берді.

	Нұрсұлтан Назарбаев холдинг алдында еліміздің даму институттарының қызметін реттеу және жүйелендіру, сондай-ақ олар тарапынан бөлінетін қаражатты тиімді пайдалануды қамтамасыз ету міндеті тұрғанын атап өтті.

	Қ.Бишімбаев диагностика даму институттары қызметінің елеулі әлеуеті бар екенін көрсеткенін айтты. «Бәйтерек» холдингін құру мемлекетке қаржы ресурстарын басқарудағы синергия есебінен жыл сайын 15 миллиардқа жуық теңге үнемдеуге мүмкіндік береді. Бұған қоса, холдингтің еншілес ұйымдарының ішкі резервтері еліміздің экономикасына 4 миллиард доллар көлемінде қосымша қаражат салуды қамтамасыз етуге қабілетті.

	Мемлекет басшысы холдинг басқармасының төрағасына шағын және орта бизнесті қолдауға, жаңа технологиялар мен инновацияларды дамытуға, инвестиция тартуға, сондай-ақ даму институттары қызметінің ашықтығы мен тиімділігін арттыруға ерекше назар аударуды тапсырды. «Қазақстанның Тұрғынүй-жинақ банкі» АҚ-да тәртіп орнату, банк басшыларының «Қолжетімді баспана» мемлекеттік бағдарламасы бойынша алған пәтерлерді қайтаруын қамтамасыз ету және оларды баспананы қажет ететіндер арасында қайта бөлу туралы арнайы бөлек тапсырма берілді.    
///
	 

	Қазақстан Президенті кәсіпорында қолданылатын өндіріс технологиясымен танысты. Сонымен қатар, Мемлекет басшысына зауыттағы қайта құру нәтижелері, оның қуатын арттыру және шикізат базасын жекеменшік сектор есебінен дамыту перспективалары жөнінде айтылды.

	Кәсіпорын  ұжымымен әңгімелескен Нұрсұлтан Назарбаев жұмысшыларды өндірістің іске қосылуымен құттықтап, табыс тіледі.

	Италиялық жабдықтармен жабдықталған «JLC Сүт» ЖШС зауыты 50-ден астам өнім шығаруға лайықталған. Бастапқы кезеңде тәулігіне 15 тонна өнім өндірілсе, кейін өнімділігі 160 тоннаға жететін болады. Ашылған жұмыс орнының саны – 102, кейін 150-ге жеткізілмек. Кәсіпорын өңірдегі сүтті мал шаруашылығын дамытуға бағытталған. 

/// 
Р.Кастро Қазақстан Президентіне риясыз құттықтауын жолдап, екі ел арасындағы қарым-қатынасты одан әрі дамытуға ниетті екенін білдірді. 
///
	 

	Сапар барысында Мемлекет басшысының Франция Президенті Ф.Олландпен бірге «Сорбонна-Қазақстан» институтының ашылу рәсіміне қатысуы жоспарланып отыр.
///Үкімет отырысы басталар алдында Нұрсұлтан Назарбаев «Үкімет үйі» ғимаратының фойесіне қойылған цифрлық тақтаны көрді. Онда «Цифрлық Қазақстан» мемлекеттік бағдарламасының 2018 жылғы іске асырылу нәтижелері туралы ақпарат және Электронды үкіметтің Ахуалдық орталығының мәліметтері енгізілген.
Кеңейтілген отырыста еліміздің әлеуметтік-экономикалық даму барысы талқыланып, экономикалық өсімді одан әрі қамтамасыз ету жөніндегі шаралар айқындалды.
Отырысты ашқан Қазақстан Президенті 2018 жылдың қорытындысы бойынша экономикалық көрсеткіштердің жақсара түскенін атап өтті.
– Экономикалық өсім 4 пайыздан асты. Жалпы, сауда саласында – 7,6 пайыз, көлік саласында – 4,6 пайыз және өнеркәсіпте – 4 пайыздан астам өсім бар. Өзге салаларда да жақсы қарқын байқалады. Жылдық инфляция 5,3 пайызды құрады. Негізгі капиталға салынған инвестиция көлемі 17,2 пайызға артты, – деді Елбасы.
Жиын барысында Премьер-Министрдің орынбасары Е.Досаев, Ұлттық банк төрағасы Д.Ақышев, Премьер-Министрдің орынбасары – Ауыл шаруашылығы министрі Ө.Шөкеев, Индустрия және инфрақұрылымдық даму министрі Ж.Қасымбек, Жамбыл облысының әкімі А.Мырзахметов, Батыс Қазақстан облысының әкімі А.Көлгінов баяндама жасады.
Мемлекет басшысы баяндамалардан кейін Үкімет, Ұлттық банк және өңірлердің әкімдері дамудың жақсы көрсеткіштеріне қол жеткізуге жол ашқан ауқымды жұмыстар атқарғанын атап өтті.
– Ең төменгі жалақы көлемі 1,5 есе өсті. 500 мыңға жуық адам жұмыспен қамтылды. 113 мың отбасы жаңа баспанаға ие болды. Кәсіпкерлік үшін мейлінше қолайлы жағдайлар жасалды, – деді Нұрсұлтан Назарбаев.
Сонымен қатар, Қазақстан Президенті әлемдік экономикадағы үрдістерге тоқталып, экономикалық өсімді одан әрі қамтамасыз ету қажеттігін айтты.
– Өткен жылдан бастап мемлекеттік әлеуметтік саясат жүйелі түрде қайта қарастырылды. Бес әлеуметтік бастама, жуырдағы Жолдау және жастарға арналған әлеуметтік қолдау шаралары аясында барша қазақстандықтардың әл-ауқатын арттыруды қамтамасыз ету үшін көп қаржы бөлінуде. Бүгінде көптеген елдердің мұндай әлеуметтік шығындарға шамасы келмейді, – деді Елбасы.
Мемлекет басшысы бұдан былай мемлекет тиімділігінің басты критерийлері кіріс пен тұрмыс сапасы тәрізді екі көрсеткіш болатынын айтып, әрбір министр мен әкімнің жұмысы осы тұрғыдан бағаланатынын атап өтті.
Отырыста Нұрсұлтан Назарбаев барлық бағдарламалық құжаттардың іске асырылу барысы мен нәтижелеріне арнайы тоқталды.
– Ұлт жоспарында мемлекет рөлін бәсеңдетуге, жеке бизнес пен бәсекелестікті дамытуға және заң үстемдігін қамтамасыз етуге негізделген экономиканың жаңа моделін қалыптастыру міндеті қойылды. Ішкі жалпы өнім, ең алдымен, еңбек тиімділігі мен өнімділігін арттыру, шағын және орта бизнесті дамыту есебінен өсуге тиіс. Соңғы жылдары экономикадағы шағын және орта бизнестің үлесі 25,17 пайыз деңгейінде қалып отыр. Біздің міндетіміз – бұл көрсеткішті 2025 жылға қарай 35 пайызға дейін, 2050 жылы кем дегенде 50 пайызға жеткізу, – деді Қазақстан Президенті.
Елбасы Бизнестің жол картасы аясында 385 миллиард теңге бөлінгенін, 20 мыңнан астам жобаға қаржылай қолдау көрсетілгенін, сондай-ақ 180 мыңға жуық кәсіпкер тиісті білім алғанын атап өтті.
– Елімізді дамыту үшін әлеуетіміз жеткілікті. Мәселен, тек реттелетін сатып алулар көлемі 11 триллион теңгені құрайды. Сарапшылар құны шамамен 1 триллион теңге көлеміндегі импортталатын тауарлар мен көрсетілетін қызметтерді ішкі өндіріспен алмастыру мүмкіндігі бар деп бағалап отыр. Сонымен қатар, шағын және орта бизнес өкілдері өндірген өнім көлемі Павлодар және Түркістан облыстарында төмендеген. Үкіметке әкімдермен бірлесіп, осы мәселенің мән-жайын анықтауды тапсырамын. Әрбір әкім шағын және орта бизнестің дамуына өзі жауап береді. Ал Үкімет деңгейінде жеке жауапкершілік Премьер-Министрдің орынбасары Е.Досаевқа жүктеледі, – деді Мемлекет басшысы.
Нұрсұлтан Назарбаев мемлекеттің экономикаға және бәсекелес нарықтарды кеңейту ісіне араласу мәселелеріне айрықша тоқталды.
– Монополияға қарсы қызмет мекемесі бәсекелес нарықтар қалыптастыру және бизнес аясын кеңейту ісімен айналысуға тиіс. Жеке сектор экономика мен еңбек өнімділігін арттырудың басты қозғаушы күшіне айналуы керек. Әрбір әкім өңір экономикасының құрылымы қандай болу керек екенін және ненің есебінен дамитынын, қандай салалардың ілгерілеуі арқылы жаңа жұмыс орындары мен тұрғындар табысын қамтамасыз ететінін нақты білуге тиіс, – деді Қазақстан Президенті.
Осыған байланысты, әкімдерге «Атамекен» ұлттық кәсіпкерлер палатасымен бірлесіп, өңірді өркендету мүмкіндіктеріне орай жұмыс орындарын ашуды көздейтін әр облыстың даму жоспарын әзірлеу тапсырылды.
Сонымен бірге, Қазақстан Президенті экспорт құрамында қайта өңделген ауыл шаруашылығы өнімінің үлесін арттырудың және тарифтердің, халық үшін әлеуметтік мәні бар тауарлардың бағасын бақылауда ұстаудың маңызды екенін атап өтті.
Нұрсұлтан Назарбаев мал шаруашылығын дамыту және ішкі нарықты отандық тауар өндірушілер өндірген ауыл шаруашылығы өнімімен қамтамасыз ету мәселелеріне ерекше назар аударды.
Мемлекет басшысы индустрияландыру бағдарламасын іске асыру және негізгі капиталға инвестиция тарту үдерісінің нәтижелеріне тоқталды.
– Индустрияландырудың екінші бесжылдығы аяқталып келеді. 1250 жоба іске асырылды. Бұл жобалар өнеркәсіпті дамыту ісінде маңызды рөл атқарды.  Еліміздің Үшінші жаңғыруы үшін негізгі капиталға тартылатын инвестиция көлемін жылына ішкі жалпы өнімге шаққанда 30 пайыздан астам деңгейге жеткізуіміз қажет. Соңғы жылдары бұл көрсеткіш 20 пайыздан төмен. Ішкі жалпы өнімге қатысты несиенің де үлесі аз – 25 пайыз. Мұнда нақты секторға салынатын инвестиция көлемінің аздығы туралы сөз болып отыр. Ұлттық банк белсенділік танытып, экономикалық өсімді қамтамасыз етуге атсалысуы керек, – деді Қазақстан Президенті.
Нұрсұлтан Назарбаев нақты секторды және инфрақұрылымдық жобаларды қаржыландыру ісін қамтамасыз ету үшін жүйелі шешімдер әзірлеуді, сондай-ақ дамыған елдердің инвесторларына баса мән бере отырып, инвестиция тартудың кешенді экожүйесін құруды тапсырды.
– Әрбір салалық министрлікте, әкімдіктерде, ұлттық компанияларда инвестициялық жұмыс пен экспорт мәселесіне жауапты нақты орынбасарды белгілеу қажет. Үйлесімді жұмыс істеу үшін тиімді ықпалдастық орнату керек. Біз өнімнің 500 жаңа түрін шығарып, 110 елге өз өнімімізді экспорттап отырмыз. Дей тұрғанмен, экономика құрылымына нақты ықпал ете алатын жобалар әлі де болса аз. Жоғары дәрежеде өңделген өнім экспортының көлемі еш өзгерген жоқ, – деді Мемлекет басшысы.
Қазақстан Президенті еліміздің қаржы және банк секторындағы мәселелерді уақтылы шешу қажеттігіне назар аударды.
– Соңғы 3 жылдың ішінде банкротқа ұшырағалы отырған кәсіпорындардың саны 3,7 мыңға дейін, яғни 2 есеге жуық өсті. Қазір олардың қарызы 4 триллион теңгеден асты. Шағын бизнеске шектен тыс көп несие берілді. Бизнестің дамуына қарыздың көптігі мен өз капиталының тапшылығы кедергі келтіруде, – деді Нұрсұлтан Назарбаев.
Мемлекет басшысы банкроттық рәсімді жеңілдету және оның ашық болуының деңгейін арттыру маңызды екенін атап өтті.
– 5 жыл ішінде заңнамаға 30 өзгеріс енгізілсе де, жағдай жақсарған жоқ. Банкроттық рәсім қаржылық сауықтыру шараларын қолдануға мүмкіндік бермейтін кезеңде қолданылады. Үкімет және Премьер-Министр Б.Сағынтаевтың тікелей өзі өңірлер мен кәсіпорындар бойынша осы мәселелерді нақты әрі жүйелі шешу қажет, – деді Қазақстан Президенті.
Сонымен қатар, Нұрсұлтан Назарбаев экономикадағы көлеңкелі айналыммен күресу мәселелеріне тоқталды.
– Біздің міндетіміз – көлеңкелі экономика үлесін 3 жыл ішінде кем дегенде 40 пайызға қысқарту. Заңды тұлғалар үшін банктер арқылы қолма-қол ақша алудың шекті көлемін белгілеу мүмкіндігін зерттеу қажет. Үкімет жеке тұлғалар үшін негізгі қарызды төлеген жағдайда айыппұлдан босатып, салық амнистиясын жүргізуі керек, – деді Мемлекет басшысы.
Қазақстан Президенті халықтың тұрмыс сапасын арттыру мәселесіне ерекше тоқталып, Үкімет пен әкімдіктер алдына бірқатар міндет қойды.
– Менің тұрмыс сапасы мәселесін мемлекеттік басымдық ретінде белгілегенім кездейсоқ емес. Өңірлерге жиі барамын және жергілікті жерлерде жұртшылықты қандай мәселелер алаңдататынын жақсы білемін. Тұрмыс сапасы абстрактілі ұғым емес. Бұл дегенің – тұрғын-үй, білім беру, денсаулық сақтау, әлеуметтік көмек, экология, жол, қоғамдық көлік, қауіпсіздік мәселелері, – деді Нұрсұлтан Назарбаев.
Мемлекет басшысы облыстарда және аудандарда жол салу мәселесіне баса мән беріп, өңірлерді инфрақұрылымдық тұрғыдан дамыту жөніндегі жұмыстарды жалғастырудың маңыздылығын ерекше атап өтті.
– Менің тапсырмам бойынша, Президент Әкімшілігі әлеуметтік зерттеулер нәтижесінің негізінде еліміздің Проблемалы мәселелер картасын жасады. Онда әр өңір бойынша жолдар, ауылдардың сумен қамтылуы, ауруханалар, мектептер, тұрғын үй-коммуналдық шаруашылық және желілер жағдайы тәрізді жүйелі әрі инфрақұрылымдық проблемалар қамтылған. Осы сияқты мәселелерді шешуге күш жұмылдырған жөн. Әзірленген картаны Үкіметке беру керек. Ең алдымен, тұрғындардың өзекті мәселелерін шешу қажет, – деді Қазақстан Президенті.
Отырыс барысында тұрғын үй салу және оған халықтың барлық санатының қолжетімділігін қамтамасыз ету жөніндегі жұмыстарды жалғастыру қажеттігі айтылды.
– «Нұрлы жер» мемлекеттік бағдарламасы бойынша рекордтық көлем – 12,5 миллион шаршы метр тұрғын үй пайдалануға берілді. Бұрын мұндай құрылыс қарқыны бізде болған емес. Бұл бағдарлама жергілікті өнім өндірушілердің өндірісін дамытуға тың серпін берді. Олардың үлесі шамамен 85 пайыздан асады. «7-20-25» бағдарламасы бойынша 3,7 мыңнан астам тұрғынымыз жаңа баспанаға ие болды. Сонымен бірге, түрлі факторларға байланысты халықтың барлық санатының бұл бағдарламаларды пайдалануға мүмкіндігі жоқ, – деді Елбасы.
Сондай-ақ, Мемлекет басшысы миллионнан астам тұрғыны бар қалаларда жастарға арналған жалдамалы пәтер салу жұмыстарын жалғастыруды тапсырды.
– Кейбір өңірлер инфрақұрылымнан алыс әрі шығын көп кететін жаңа тұрғын үйлер алабын салу мәселесін көтеруде. Біз «адамдар инфрақұрылымға» моделі бойынша жұмыс істейміз деген жоқпыз ба, керісінше емес. Менің тапсырмама сәйкес, Астана қаласының ықшамды құрылысына байланысты 5 жылға арналған Кешенді жоспар әзірленді. Бұл ретте, тұрғындар үшін қоғамдық игіліктің және қызметтердің қолжетімді болуы ескеріледі. Өңірлер әкімдері осы тәжірибені зерттеп, соған сәйкес жоспар қабылдауға тиіс, – деді Қазақстан Президенті.
Сонымен қатар, Нұрсұлтан Назарбаев халыққа сапалы білім беру ісін қамтамасыз ету жөніндегі жұмыстарды жалғастыруды тапсырды.
– Білім саласында мұғалімдердің жұмыс жағдайы жақсарып келеді және олардың жалақылары өсті. Жоғары оқу орындары дербестікке ие болды. Мектепке дейінгі білім беру ауқымы кеңейді. Өткен жылы 70-тей жаңа мектеп салынды. Барлық мектепті толық интернетпен және көлікпен қамтамасыз ету қажет, – деді Мемлекет басшысы.
Қазақстан Президенті техникалық және кәсіби оқыту ісіндегі мамандар даярлау үдерісі мен оны бітірген түлектердің жұмысқа орналасу мәселесіне де тоқталды.
Нұрсұлтан Назарбаев еліміздегі денсаулық сақтау жүйесінің жақсы дамып келе жатқанын айтты.
– Денсаулық сақтау саласында инфрақұрылымды дамытып, медициналық қызмет көрсету сапасын жақсарту жұмыстары жалғаса береді. Өмір сүру ұзақтығы мен туу көрсеткіші артып келеді. 16 миллион адамның денсаулық жөніндегі электронды төлқұжаты жасалып, жедел жәрдем қызметі жаңғыртылды. Мен қол қойған заңның арқасында дәрі-дәрмек бағасы реттеліп, ашықтыққа мән берілетін болды. Бюджет қаржысын 26 миллиард теңгеге үнемдеуге септігін тигізген дәрі-дәрмектің ашық есебін енгізу жөніндегі тәжірибені қолдаймын, – деді Мемлекет басшысы.
Сонымен қатар, Қазақстан Президенті өңірлердегі медициналық қызмет көрсету ісінің қолжетімділігіне қатысты проблемаларға тоқталып, «Саламатты Қазақстан» арнайы пойыздарын іске қосу жөніндегі жобаның тиімділігін айтты.
– Шалғай ауылдарда жылжымалы медициналық тексеру орындарын ұйымдастыруға болады. 3 жыл ішінде жедел жәрдем қызметін автомобильдермен және реанимобильдермен қамтамасыз ету ісін шешу керек. Осының бәріне 27 миллиард теңге бөлу қажет. Әкімдер 2020 жылдың аяғына дейін инвентаризациялау негізінде, ең алдымен, аудандық ауруханалар мен емханаларды қажетті медициналық құрал-жабдықтармен толық қамтамасыз етуі қажет, – деді Нұрсұлтан Назарбаев.
Мемлекет басшысы әлеуметтік қолдау көрсету ауқымы айтарлықтай өскенін атап өтіп, Үкіметке 2020 жылғы 1 қаңтардан бастап Мемлекеттік әлеуметтік сақтандыру қорынан берілетін әлеуметтік төлемақылардың орташа мөлшерін 30 пайызға дейін арттыруды, сондай-ақ мүгедектердің құқықтарын қамтамасыз ету және тұрмыс сапасын жақсарту жөнінде Ұлттық жоспар қабылдауды тапсырды.
– Прокуратура еңбеккерлердің еңбек құқығына қатысты 37 мыңнан астам заң бұзушылықты анықтады. Соның ішінде еңбекақы жөніндегі қарыздар, еңбек ету жағдайы қауіпсіздігінің бұзылуы, жалақының дұрыс есептелмеуі, денсаулыққа зиян келтіретін жағдайларға байланысты қосымша төлемақының берілмеуі, шетелдік кәсіпорындарда жұмыс істейтін азаматтарымыздың құқықтарының шектелуі сияқты мәселелер бар. Үкімет, әкімдер мен прокуратура органдары бұл мәселені қатаң бақылауға алуы тиіс, – деді Қазақстан Президенті.
Соңында Нұрсұлтан Назарбаев Үкіметтің барлық жұмысының нәтижесін халық сезінуі тиіс екенін атап өтіп, «Қазақстан – 2025» стратегиялық даму жоспарына сәйкес, 2019 жылғы Министрлер кабинеті жұмысының тиімділігі жөніндегі негізгі критерийлерді бекітті.
– Экономиканың тұрақты өсімін 4 пайыздан кем емес деңгейде қамтамасыз ету керек. Озық 30 елдің қатарына қосылу үшін болашақта 5 пайыздық көрсеткішке қол жеткізу қажет. Ішкі жалпы өнімдегі шағын және орта бизнестің үлесін 28,2 пайызға дейін жеткізген жөн. Шикізаттық емес тауарлар мен қызметтер көлемінің өсімін 24,7 миллиард долларға дейін, еңбек өнімділігінің өсімін 2016 жылғы мөлшерден 12,3 пайызға, инвестиция өсімін ішкі жалпы өнімнен 16,8 пайызға дейін жеткізуді қамтамасыз ету қажет. Өсімнің инклюзивті моделі аясында тұрғындардың орташа жан басына шаққандағы нақты кірісін 2016 жылғы көрсеткіштен 6 пайызға дейін арттыру керек, – деді Мемлекет басшысы.





///
	

	Кездесуде Қазақстан мен БҰҰ-ның құрылымына кіретін ұйымдардың кең ауқымды бағыттар бойынша өзара іс-қимылының негізгі аспектілері талқыланды.

	Әңгімелесу барысында Қ.Тоқаев Мемлекет басшысын БҰҰ-ның Женевадағы бөлімінің ағымдағы қызметі мен қарулануды шектеу және қарусыздану саласындағы көптарапты келісімдер жасасуға бағытталған жұмысы туралы хабардар етті.    
///Кездесуде екі ел арасындағы ынтымақтастық пен халықаралық ұйымдар аясындағы бірлескен іс-қимыл мәселелері талқыланды.
– Біздің елдеріміздің ынтымақтастығы артып келеді.  Үкіметаралық, парламентаралық деңгейде жұмыс істеп келеміз. Әлемдік және аймақтық ұйымдарда да біргеміз. Тәуелсіздік жылдарында қалыптасқан тығыз қарым-қатынасты мен одан әрі дамытуға бар күш жігерімді саламын, – деді Қазақстан Президенті.
Қырғыз Республикасының Президенті жылы кездесуге ризашылығын білдіріп, мемлекетаралық байланыстардың достық сипатын атап өтті.
– Алыстағы ағайыннан жақындағы көршіні артық көретін біз Қазақстанмен арадағы ынтымақтасты одан әрі дамытуға мүдделіміз. Бүгінде үкіметаралық жол картасы бойынша жұмыстар атқарылуда. Өзіңізді Қырғыз Республикасына сапармен келуге шақырамыз, – деді Сооронбай Жээнбеков. 




/// 
Кездесу барысында энергетика және мұнай химиясы салаларындағы ынтымақтастықты бұдан әрі дамытудың перспективалары талқыланды.
Мемлекет басшысы компания біздің елімізге келгелі бері бірқатар ірі жобаларды жүзеге асырғанын, соның арқасында Қазақстан экономикасындағы жетекші инвесторлардың бірі болып отырғанын атап өтті.
Б. ван Берден өз сөзінде біздің республикамен ынтымақтастық концерн жұмысының басымдығы бар бағыттарының бірі екенін айтты. Ол сондай-ақ Нұрсұлтан Назарбаевты Қазақ хандығының 550 жылдығымен құттықтады. 

///
	 

	Мемлекет басшысы өз құттықтауында ел тұрғындарының парламенттік сайлауға белсене қатысуы және Н.Шариф басшылық жасайтын «Пәкістан Мұсылман лигасы» партиясына қолдау көрсетуі халықтың ол жүргізіп отырған саясатқа сенім артуының айқын айғағы екенін атап өткен.

	«Үкіметіңіз ұсынған көлемді саяси және экономикалық бағдарламалардың жүзеге асырылуы ел дамуының жаңа кезеңіне бастайды», – делінген жеделхатта.

	Сонымен қатар, Нұрсұлтан Назарбаев Қазақстан мен Пәкістан арасындағы достық пен өзара тиімді ынтымақтастыққа негізделген қарым-қатынастар алдағы уақытта да елдеріміздің игілігі үшін жалғаса беретініне сенімін білдіреді.

	Жеделхат соңында Қазақстан Президенті Н.Шарифке денсаулық және қызметіне табыс, ал достас Пәкістан халқына бейбіт өмір мен бақ-береке тілеген.
/// 
Кездесу барысында Қ.Қожамжаров Мемлекет басшысына Агенттіктің қазіргі қызметі, сондай-ақ мемлекеттік қызметті кәсібилендіру және тиімділігін арттыру мақсатында атқарылып жатқан шаралар туралы баяндады.
Нұрсұлтан Назарбаев былтыр құрылған ведомствоның алдында мемлекеттік қызмет жүйесін жетілдіру, сыбайлас жемқорлық құқықбұзушылықтарына қарсы іс-қимылды қамтамасыз ету тұрғысынан маңызды міндеттер тұрғанына назар аударды.
Қазақстан Президенті елдің орнықты өсімі мен тұрақтылығын қамтамасыз ету үшін мемлекеттік аппараттың тиімділігін одан әрі арттырудың маңыздылығына тоқталды.
Агенттік төрағасы сондай-ақ Жаңа мемлекеттік қызмет моделінің тұжырымдамасында белгіленген реформалардың бірінші кезеңін бағалау және мониторинг қорытындылары туралы баяндады.
Жүзеге асыру кезінде барынша пысықтауды және кешенді тәсілдерді қажет ететін бірқатар шаралар атап өтілді. Атап айтқанда, мемлекеттік қызметке іріктеудің ашықтығын арттыру, мемлекеттік қызметшілердің қызметін сапалы бағалауды енгізу, оларды оқыту және ынталандыру жүйесін дамыту жөнінде ұсыныстар жасалды.
Қ. Қожамжаров Агенттік жұмысының  мемлекеттік қызметтің барлық кезеңінде таланттарды басқарудың қағидаттары мен тетіктерін енгізу сияқты тұжырымдамалық жаңа бағыттары туралы әңгімеледі. Сондай-ақ сыбайлас жемқорлыққа қарсы ағарту шаралары туралы да айтылды. Оның аясында Білім және ғылым министрлігімен бірлесіп, білім берудің барлық деңгейінде және түрлі мақсатты топтар үшін сыбайлас жемқорлыққа қарсы әрекет ету мәселелерін зерттеу қарастырылған.  
Кездесу қорытындысы бойынша Мемлекет басшысы бірқатар нақты тапсырма берді. 


///Қасым-Жомарт Тоқаев журналистер алдында сөйлеген сөзінде Қазақстан Республикасының Президенті ретінде Ресей Федерациясына жасаған алғашқы сапарының символдық мәнін атап өтіп, екі ел арасындағы қарым-қатынастардың ерекше сипатын айтты.
– Мәскеуге ресми сапармен келуге шақырған Ресей Федерациясының Президенті Владимир Путинге, сондай-ақ қонақжайлық көрсетіп, жылы қабылдағаны үшін ресейлік достарымызға ризашылық білдіремін. Бұл сапар екі тараптың да одақтастықты одан әрі дамытып, Қазақстан мен Ресей халықтарының достық байланыстарын нығайтуға ұмтылатынын көрсетті, – деді Мемлекет басшысы.
Қасым-Жомарт Тоқаев қатысушыларға Қазақстанның Тұңғыш Президенті – Елбасы Нұрсұлтан Назарбаевтың Мемлекет басшысы өкілеттігін тоқтату туралы шешімі жөнінде айтты және бұл қадам Қазақстанның келешегі үшін жасалған саяси даналық пен үлкен жауапкершіліктің жарқын үлгісі болып табылатынын ерекше атап өтті.
– Бұл тарихи оқиға әлемдік қоғамдастықтың біздің елімізге зор құрметпен қарауына түрткі болды. Бүгінде Нұрсұлтан Назарбаев барша Қазақстан халқының ыстық ықыласына бөленіп, қолдауына ие болып отыр. Ол Елбасы мәртебесінде Қауіпсіздік Кеңесінің және Nur Otan басқарушы партиясының төрағасы лауазымындағы өзінің ауқымды қызметін атқара береді, – деді Қазақстан Президенті.
Мемлекет басшысы өзінің Президент ретіндегі қызметі Қазақстан мен Ресей арасындағы ынтымақтастықтың «алтын ғасырында» басталғанын атап өтіп, Нұр-Сұлтан мен Мәскеудің жан-жақты диалогын нығайту жөніндегі стратегиялық бағдарды жалғастыруға және бұған дейінгі қол жеткізілген уағдаластықтардың сабақтастығын қамтамасыз етуге зор ниеттестік білдіретінін айтты.
Сонымен бірге, Қасым-Жомарт Тоқаев Қазақстанда Ресей капиталының қатысуымен мұнай және химия, жеңіл өнеркәсіп, ауыл шаруашылығы, автомобиль және теміржол машиналарын жасау саласындағы 100-ге жуық бірлескен жобаларды іске асыратын 9 мыңнан астам кәсіпорынның жұмыс істейтінін атап көрсетті.
Қазақстан Президенті Ресей тарапымен арадағы келіссөздердің тақырыбы болған екі елдің өнеркәсіп кооперациясы және инвестициялық ынтымақтастық мәселелеріне арнайы тоқталды.
– Бүгін тараптар қол қойған Қазақстан-Ресей өнеркәсіп кооперациясы саласындағы бірлескен іс-қимылдар бағдарламасы осы бағыттағы жұмысқа тың серпін береді. Бұл бағдарламаның жүзеге асырылуы тракторлардың, автобустардың, автомобильдер мен басқа да көлік құралдарының өндірісін арттыруға, сондай-ақ елімізде қосымша жұмыс орындарын ашуға мүмкіндік береді, – деді Мемлекет басшысы.
Мемлекет басшысы Қазақстан мен Ресейдің географиялық орналасу ерекшелігіне тоқтала отырып, екі елдің көлік-транзит әлеуеті бәсекеге қабілетті маңызды басымдық екеніне тоқталды, сондай-ақ осы мүмкіндікті тиімді пайдалану қажеттігіне назар аударды.
– Біздің елдеріміз арқылы Еуразияның Батысы мен Шығысын байланыстыратын «Батыс Еуропа – Батыс Қытай» автомагистралі аса маңызды көлік күре жолы болып табылады. Біз шекаралық рұқсаттама нүктелері жұмысының тиімділігін арттыру мәселесіне де назар аудардық. Бұл біздің азаматтарымыздың шекара арқылы өтуін жеңілдетуге мүмкіндік береді, сондай-ақ өңіраралық сауда-саттықты дамытуға ықпал етеді, – деді Қасым-Жомарт Тоқаев.
Бұдан бөлек, Қазақстан Президенті энергетика және жанар-жағармай секторында өзара іс-қимыл жасаудың перспективаларына, сондай-ақ екі елдің әскери-техникалық және ғарыш саласындағы ынтымақтастығына, соның ішінде Байқоңыр қаласын газбен қамтамасыз ету мәселелеріне арнайы тоқталды.
Мемлекет басшысы Қазақстан мен Ресейдің туризм саласындағы ынтымақтастығы туралы айта келе, осы саланың дамуына қажетті мүмкіндіктердің мол екенін атап көрсетті және туристік, көлік-логистикалық инфрақұрылымды дамыту, сондай-ақ екі елдің шипажайларын насихаттау жұмыстарын жүргізу қажеттігіне баса назар аударды.
Қазақстан Президенті екіжақты мәдени-гуманитарлық байланыстарды одан әрі нығайту мәселелеріне де тоқталды.
– Келіссөздер барысында Қазақстанда қолданбалы ғылымдарға арналған бірлескен оқу орнын ашу мәселесі талқыланды, қазақстандық әртістердің Санкт-Петербургтегі Музыка Үйінде білім алуы және Қазақстанның Ұлттық мұражайында Эрмитаж күндерін өткізу мүмкіндіктері қарастырылды, – деді Қасым-Жомарт Тоқаев.
Соңында Қазақстан Президенті жүргізілген келіссөздердің нәтижесіне көңілі толатынын айтып, қол жеткізілген келісімдер Қазақстан мен Ресейдің достастыққа, сенімділікке, тату көршілікке және одақтастыққа негізделген ынтымақтастығын одан әрі нығайтуға ықпал ететініне сенім білдірді.
Владимир Путин өз сөзінде Қасым-Жомарт Тоқаевқа Ресей Федерациясына алғашқы ресми сапармен келгені үшін ризашылық білдірді.
– Келіссөздер қазіргі Қазақстан мемлекетінің негізін қалаушы, Қазақстан Республикасының Тұңғыш Президенті Нұрсұлтан Әбішұлы Назарбаевпен бірлесіп жемісті жұмыс істеген жылдарда қалыптасқан дәстүрге толығымен сай келетін сындарлы және іскерлік жағдайда жүргізілгенін атап өткім келеді, – деді Владимир Путин.
Ресей Президенті қабылданған бірлескен мәлімдемеде Ресей мен Қазақстанның кең ауқымды стратегиялық серіктестігін нығайтуды көздейтін өзара келісім көрініс тапқанын, сондай-ақ оны одан әрі дамыту үшін нақты және жауапты міндеттер қойылғанын атап өтті.
– Жемісті және мазмұнды келіссөздер үшін Қазақстан Президентіне және Қазақстаннан келген біздің әріптес достарымызға шынайы ризашылығымды білдіргім келеді. Біздің кездесуіміздің нәтижелері бауырлас екі ел халықтарының игілігі үшін Ресей мен Қазақстанның одақтастық қарым-қатынастарын нығайтуға септігін тигізетініне сенімдімін, – деді Владимир Путин.
***
Сапар қорытындысы бойынша мынадай құжаттарға қол қойылды:
1. Қазақстан Республикасының Президенті Қасым-Жомарт Тоқаев пен Ресей Федерациясының Президенті Владимир Путиннің бірлескен мәлімдемесі.
2. Ресей-Қазақстан өндірістік кооперациясы саласындағы бірлескен іс-қимыл бағдарламасы.
3. Қазақстан Республикасының Үкіметі мен Ресей Федерациясының Үкіметі арасындағы «Байқоңыр» кешенін газбен жабдықтау жөніндегі келісім.
4. Қазақстан Республикасының Цифрлық даму, қорғаныс және аэроғарыш өнеркәсібі министрлігі мен Ресей Федерациясының Өнеркәсіп және сауда министрлігі арасындағы Кәсіпорындардың ғылыми-техникалық кооперациясы саласындағы екіжақты ынтымақтастық жоспары.



///Нұрсұлтан Назарбаев мемлекеттің стратегиялық бағдарламаларын одан әрі тиімді жүзеге асырудың маңыздылығын атап өтіп, Қазақстан Республикасының Премьер-Министрі лауазымына Асқар Маминнің кандидатурасын талқылауға ұсынды.
– Бұрынғы Үкімет отставкаға кетті. Осыған байланысты сіздермен жаңа Премьер-Министр Асқар Маминнің кандидатурасын ұсынып отырмын. Оның мол тәжірибесі бар. Ширек ғасырдан бері бірге жұмыс істеп келеміз. Қала әкімі, көлік министрі, Премьер-Министрдің бірінші орынбасары болды. Оның жетекшілігімен, әсіресе инфрақұрылымды дамыту саласында, көп жұмыс атқарылды, – деді Қазақстан Президенті.
Нұрсұлтан Назарбаев Асқар Маминнің интеграциялық бірлестіктердің жұмысына, сондай-ақ бірлескен жобаларды іске асыруға белсенді атсалысқанын айтты.
– Қазір күрделі кезең. Алдымызда маңызды міндеттер тұр. Алға жылдам ұмтылуымыз керек, – деді Мемлекет басшысы.
Жиын барысында Парламент Мәжілісіндегі саяси партиялар фракцияларының жетекшілері мен комитеттер төрағалары Қазақстан Республикасының Премьер-Министрі лауазымына ұсынылған Асқар Маминнің кандидатурасын қолдады.

///Жиынды ашқан Қазақстан Президенті құқықтық тәртіпті қамтамасыз ету және қылмысқа қарсы күрес жүргізу мәселелерін қатаң бақылауда ұстап отырғанын айтты.
Нұрсұлтан Назарбаев ішкі істер органдарының күш жұмылдыруының арқасында соңғы үш жылда қылмыс деңгейі 17,5 пайызға азайғанын атап өтті.
– Адамдар қылмыстық әрекеттен қорғану үшін, ең алдымен, полицияға барады. Тәуелсіздік жылдары 779 полиция қызметкері қаза тауып, екі жарым мыңға жуығы жарақат алды. Мұны естен шығармау керек. Сонымен қатар, ішкі істер органдарының қазіргі жағдайы қоғам талабына толық жауап бере алмай отыр, – деді Елбасы.
Мемлекет басшысы полицейлердің азаматтармен өзара қарым-қатынасының қазіргі стандарттары ескіргенін әрі заман талабына сай келмейтінін атап өтті.
– Ішкі істер органдарының жұмысы қоғам күткен сенімді толық ақтай алмай отыр, азаматтардың көңіл толмастығын туғызуда. Адамдар өздерін қауіпсіз сезіне алмайды. Біз онсыз басты бағдарымыз саналатын қазақстандықтардың жоғары сапалы өмір сүруін қамтамасыз ете алмаймыз. Сондықтан, полицияны реформалау ісіне шұғыл кірісуіміз қажет, – деді Қазақстан Президенті.
Нұрсұлтан Назарбаев биылғы Жолдаудың бағыттарына сай ішкі істер саласында мазмұнды әрі сапалы өзгерістер жасау қажеттігіне тоқталды.
Отырыс барысында күн тәртібіне сәйкес Президент Әкімшілігінің Басшысы Ә.Исекешев пен Ішкі істер министрі Қ.Қасымов баяндама жасады.
Елбасы берілген мәліметтерді назарға алып, жоспарланған барлық іс-шараны мұқият пысықтау қажет екенін айтты.
Мемлекет басшысы жаңғыртудың маңыздылығына тоқталып, ішкі істер органдарының құрылымы мен штатын оңтайландыруды, сондай-ақ өзіне тән емес функцияларды алып тастауды тапсырды.
– Артық нәрсенің бәрінен арылып, қылмыспен күрес жүргізу және құқықтық тәртіпті сақтау ісіне мән беру керек. Құрылымдар оңтайландырылады. Соның нәтижесінде бір басшының қарамағында үшеу емес, бес адам болады.
Штат саны 10 пайызға қысқарады. Осы шаралар полицейлер санының 100 мың адамға шаққанда 471 полицейден келуін 424-ке дейін төмендетуге жол ашты. Бұл еуропалық орташа деңгейге сәйкес келеді. Осыған орай, 16 миллиард теңге үнемделмек, – деді Қазақстан Президенті.
Нұрсұлтан Назарбаев үнемделген қаражатты қызметкерлердің еңбекақысы мен әлеуметтік қамту жүйесін жақсартуға жұмсауды тапсырды. Елбасы қосымша ішкі резервтерді іздеу және тиімсіз әкімшілік шығындарды болдырмау жөнінде жүйелі жұмыс жүргізу қажеттігін де айтты.
– Полицейлердің жалақысын арттыруға қосымша 21,4 миллиард теңге бөлінетін болады. Мұның бәрі – халықтың ақшасы. Полицияны, армияны және соттарды салық төлеушілердің қаражаты есебінен ұстап отырмыз. Сондықтан, азаматтарымыз құқық қорғау органдарының өз міндетін мінсіз атқаруын талап етеді, – деді Мемлекет басшысы.
Қазақстан Президенті қылмысқа қарсы күрес жүргізетін және қоғамдық тәртіпті сақтау ісімен тікелей айналысатын қызметкерлердің тұрғын үй мәселелерін шешу үшін қабылданған шараларға да тоқталды. Бұл шаралар полиция жұмысының ең маңызды деген бағыттарына білікті жаңа кадрларды тартуға, сондай-ақ, қоғамдық тәртіпті күзететін және қылмысқа қарсы күрес жүргізу қызметін атқаратын бөлімшелерді күшейтуге мүмкіндік береді.
Елбасы полиция қызметкерінің теріс қылық жасағаны үшін ішкі істер органдарындағы қызметінен босатылып, барлық жеңілдіктен айырылатынын айтты.
– Бізге жаңа формацияның полицейлері қажет. Кадрларды іріктеу, даярлау және ілгерілету жүйесі қайта қарастырылатын болады. Ведомстволық білім беру ісі айтарлықтай өзгереді. Мамандарды даярлау сапасы әлемдік стандарттарға сай келетін заманауи полиция академиялары қажет, – деді Мемлекет басшысы.
Қазақстан Президенті Ішкі істер министрлігіне тиесілі 12 оқу орнының үздік бесеуі ғана қалатынын айтып, оған жоғары жалақы төленетін мейлінше білікті оқытушылар іріктеліп алынатынын атап өтті.
– Қазіргі полицейлерді кезектен тыс аттестация күтіп тұр. Заманауи стандарттарға сай келетін қызметкерлер ғана қалады. Осы сынақтан өтпегендердің орнына лайықты қызметкерлерді алу керек. Қазақстанда іріктеуді сапалы жүргізуге зор мүмкіндіктер бар – жыл сайын еліміздің жоғары оқу орындары 20 мыңнан астам заңгер дайындап шығаруда, – деді Елбасы.
Сондай-ақ, Мемлекет басшысы ішкі істер органдарынан жұмыстың сервистік моделіне көшуді талап етті.
– Жыл сайын полицияға 4,5 миллионнан астам азамат шағымданады, ал оларды қабылдау үшін жағдай жасалмаған. Егер басына іс түскен адам келсе, оны тезірек әрі сыпайылықпен қабылдау керек. Бірақ бұл – бітер істің жартысы ғана. Оның проблемасын шұғыл әрі заңға сәйкес қарастыру қажет. Халықпен жұмыс істеудің заманауи форматы дегеніміз осы, – деді Қазақстан Президенті.
Нұрсұлтан Назарбаев жұмыс кестесі ыңғайлы, сондай-ақ жайлы, техникалық тұрғыдан жақсы жарақтандырылған фронт-кеңселер құруды тапсырды.
– Қызметкерлердің жұмысында дөрекілік пен менсінбеушілік болмауға тиіс. Біреу қылмыстың құрбаны болса, немесе оған сондай бір қауіп төнсе, ол қауіпсіздікті сезінбейінше, жайлы өмір сүріп, жұмыс істей алмайды, – деді Елбасы.
Сонымен бірге, Қазақстан Президенті полиция қызметін бағалаудың жаңа критерийлерін енгізуді тапсырды.
– Критерийлер шынайы әрі тексерілетін болуға тиіс, сондай-ақ онда полиция жұмысының сапалы орындалуы мен осы жұмыстардың тиімділігіне халықтың баға беруі көрініс табуы керек. Бұл үшін мемлекеттік органдардың статистикалық мәліметтерімен қатар, әлеуметтік зерттеулерді де пайдалану қажет. Азаматтардың сенімі, жайлы тұрмысы мен қауіпсіздігі полицияның тиімділігін бағалаудың негізіне айналады. Есептік көрсеткіштерді арттыру үшін жұмыс істеу өткеннің еншісінде қалуға тиіс, – деді Қазақстан Президенті.
Сонымен қатар, Мемлекет басшысы қоғамдық тәртіпті қамтамасыз ету жөніндегі жұмысқа цифрлық технологияны енгізудің маңыздылығына назар аударды.
– Ішкі істер органдарының жұмысына цифрлық технологияны жаппай енгізу қажет. Жолдауда көрсетілгендей, Қазақстанның барлық қалалары қоғамдық қауіпсіздікке мониторинг жүргізу жүйелерімен жабдықталады. Тұрғындармен онлайн режімдегі кері байланысты жақсартуға мүмкіндік беретін қызмет түрлері енгізілетін болады. Заманауи технология полиция қызметінің барлық саласын қамтиды, – деді Нұрсұлтан Назарбаев.
Қазақстан Президенті цифрландырудың сыбайлас жемқорлықты азайтуға, сондай-ақ, басқару буындары мен штат санын одан әрі оңтайландыруға септігін тигізетінін атап өтті.
Мемлекет басшысы полиция қызметін ғана емес, сондай-ақ Ішкі істер министрлігінің басқа да құрылымдарын реформалау қажеттігін айтты.
– Қылмыстық-атқару жүйесіне де маңызды өзгерістер енгізілетін болады. Зорлық-зомбылық жасаған қылмыскерлер басқа сотталушылардан бөлек ұсталады, – деді Нұрсұлтан Назарбаев.
Елбасы көшелердегі және басқа да қоғамдық орындардағы қылмыс деңгейін мейлінше төмендету жөнінде шаралар қабылдауды тапсырды.
– Адамдар өз болашағына алаңдамауға, қауіпсіздігі мемлекет тарапынан қорғалатынына сенімді болуға тиіс. Азаматтардың жеке басы мен мүліктерінің қауіпсіздігін қамтамасыз етудің маңызы зор. Полиция жұмысы тиімділігінің негізгі критерийінің мәні осында, – деді Мемлекет басшысы.



/// 
Нұрсұлтан Назарбаев Қызыл алаңда өткен әскери парадта болды, сондай-ақ Белгісіз солдат зиратына гүл қою рәсіміне қатысты.
    ***
Мәскеудегі мерейтойлық парадқа 16 мыңнан астам әскери қызметші, 194 құрлықтық әскери техника, 143 ұшақ және тікұшақ қатысты.
Қызыл алаңнан Ұлы Отан соғысындағы әскерилердің формасын киген тарихи жауынгерлік есептоптар сап түзеп жүріп өтті. 
Парад барысында ТМД-ға қатысушы мемлекеттердің қарулы күштері мен басқа да бірқатар шет елдерден он есептоп салтанатты шеру тартты. Біздің елімізден парадқа Қазақстан Республикасы Қарулы Күштері Құрлық әскерлерінің әскери институтының курсанттары қатысты.

Қызыл алаңдағы Жеңіс парадына 2 300-ден астам адам, соның ішінде таяу және алыс шетелдерден ардагерлер шақырылды. Мәскеудегі салтанатты іс-шараларға 30-ға жуық шетелдің мемлекет және үкімет басшылары, халықаралық ұйымдардың жетекшілері қатысты. 








///
	 

	Мемлекет басшысына нысанды аралау барысында өңірдегі ауыл шаруашылығы саласының дамуы,  кәсіпорынның жұмысы мен жоспарлары жөнінде баян етілді. Сондай-ақ, Қазақстан Президентіне ауыл шаруашылығы өнімдерін өсіру, сақтау және сатумен айналысатын кешеннің жұмысы таныстырылды.

	Сонымен қатар, Нұрсұлтан Назарбаев облыстың ауыл шаруашылығы еңбеккерлерімен әңгімелесіп, мемлекет ұдайы дамуына көңіл бөліп отырған осы саланың маңыздылығын атап өтті.

	Бұл орайда Мемлекет басшысы аграрлық сала өкілдерінің ішкі нарықты қажетті азық-түлікпен қамтамасыз ете алмай отырғанына тоқтала келе, саланың бірқатар кемшіліктерін атап көрсетті. Қазақстан Президенті инновациялық жобалардың жоқтығына мән бере отырып, ғылыми-зерттеу жұмыстарының нәтижелерінің тиімділігі жеткілікті деңгейде емес екенін айтты.

	Нұрсұлтан Назарбаев өңірлік жиынтық өнімнің 65 пайызын облыстың тек екі  ауданы – Іле және Қарасай ауданы ғана қамтамасыз етіп отырғанын атап өтті.

	– Мемлекет өңір үшін қажеттінің бәрін жасауда. Субсидия, лизингке техникалар берілуде, жалпы қаржыландырудың 75 пайызын мемлекеттен аласыздар. Сөйте тұра сіздердің тараптарыңыздан ешқандай бастама жоқ, ал қолда бар мүмкіндіктер пайдаланылмайды. Қазір Ресейге көкөніс пен жеміс-жидек жеткізуге, сол арқылы табыс табуға болар еді, алайда бұл бағыттағы жұмыс нашар жүріп жатыр, – деді Мемлекет басшысы.

	Сонымен қатар, Қазақстан Президенті мақсатсыз пайдаланылып жатқан жер учаскелерін анықтау үшін ревизия жүргізу қажеттігін айтты.

	– Жерді шын мәнінде ауыл шаруашылығы мақсатында пайдалануға, өсірілген өнімнен пайда табуға мүдделілерге берген жөн, – деді Мемлекет басшысы.

	Өз кезегінде аграршылар ескертулердің орынды екенін айтып, саланы дамытуға бар күш-жігерлерін жұмсауға уәде берді.

	«Жерұйық - Талдықорған» АӨК» ЖШС-ның өндірістік қуаты жалпы алаңы 6900 шаршы метр коммуналдық базарды, сыйымдылығы 6000 тонна болатын 3 көкөніс қоймасын,  сыйымдылығы 400 тонналық жеміс-жидек сақтау қоймасын, алаңы 4800 шаршы метр жылыжай кешенін, тамшылатып суғару жүйесі және дербес қазандығы бар 25 гектар жеміс бағын қамтиды. Кәсіпорында 86 адам жұмыс істейді. 

///Қарағанды облысына жұмыс сапарымен келген Қазақстан Президенті Қасым-Жомарт Тоқаев жаңадан салынған 1200 орындық мектеп-гимназияны аралап көрді.
Жаңа білім ошағына жақын жерлердегі қазақ мектептерінен 900 оқушы ауыстырылған. Бұл үш ауысымда оқыту мәселесін шешуге бағытталған маңызды қадам болып отыр.
Қасым-Жомарт Тоқаев мектептегі оқу-тәрбие жұмыстарының ұйымдастырылуымен танысып, бастауыш сынып оқушылары оқитын кезекші сыныптарды аралады.
Мемлекет басшысына заманауи құралдармен жабдықталған кабинеттер, STEM-лаборатория, роботтық техника және зияткерлік бөлмелер, мектеп телестудиясы мен медиастудия көрсетілді. Мектепте сабақтан тыс ұйымдастырылатын үйірме жұмыстары үшін ART-студия және хореография залы салынған.
Президент жаңа мектеп-гимназияға Абайдың есімін беру жөніндегі ұсынысты қолдады. Оқу ошағы ұлы ақын әрі ойшылдың мұраларын зерттеу, насихаттау орталығына айналады. Мектеп базасында қалалық қана емес, облыстық іс-шаралар да өткізіледі. Ол үшін 700 орындық акт залы бар. Оның іші Абай шығармашылығымен безендірілген.
Сонымен қатар Президентке коронавирус пандемиясы кезіндегі оқу үдерісінің ұйымдастырылуы жөнінде мәлімет берілді. Жаңа оқу жылында өңірдегі 504 мектепте 204 мың оқушы, соның ішінде, 22 мың бірінші сынып оқушысы білім алуда.
Контингенті 300-ден аспайтын 279 мектеп штаттық режимде жұмыс істеп жатыр. Мұндай оқу орындарында 29 мыңға жуық оқушы оқиды. Бастауыш және бесінші сынып оқушылары үшін 6166 кезекші сыныптар ұйымдастырған. Бұл сыныптарда 77 мыңнан астам бала оқып жатыр. Бүкіл білім беру мекемелерінде санитарлық режим барынша күшейтілген.
















///
	 

	Бұдан бұрын 2013 жылғы сәуір айында өткен отырыстан кейінгі кезеңде бірқатар іс-шаралар іске асырылды.

	Біріншіден, ғылыми және консалтингтік зерттеулерге арналған мемлекеттік тапсырыс негізге алынған Президент Әкімшілігінің Тақырыптық жоспары қабылданды.

	Екіншіден, Үкімет зерттеу жүйесінің ашықтығы мен тиімділігін арттыру, оның ішінде мемлекеттік емес талдамалық құрылымдарды тарту  шараларын қабылдады. 

	Үшіншіден, сарапшыларды қолдау жұмыстары кеңейтілді. БАҚ-пен жұмыс жасау үшін сарапшылар тобы құрылды. Өңірлерде зерттеу және диссертациялық жоспарларды түзету үшін өңірлік семинарлар жоспарланды.

	Осылайша, кеңесте «Қазақстан – 2050» Стратегиясының 100 жаңа термині» атты жаңа саяси терминология сөздігінің жобасы талқыланды. Сөздікте «Қазақстан – 2050» Стратегиясында келтірілген терминдер мен ұғымдарға толық түсініктеме беріледі. Бұл соңғы 15 жылдағы алғашқы ірі терминологиялық басылым болмақ.

	Кеңес аясында құрамына елорданың жетекші ғалымдары кіретін Астана клубын құру мәселесі де талқыланды.
///Мемлекеттік хатшы А.Пиериді Қазақстандағы дипломатиялық миссиясы табысты аяқталуымен құттықтап, саяси, экономикалық және мәдени-гуманитарлық салалардағы екіжақты қарым-қатынасты нығайтуға қосқан елеулі үлесі үшін алғысын білдірді.

Кездесу барысында одан арғы ынтымақтастықтың жай-күйі мен келешегі, соның ішінде Миланда өтетін ЭКСПО-2015 және Астанада өтетін ЭКСПО-2017 халықаралық көрмелерін өткізу жұмыстарын үйлестіру мәселелері талқыланды.

Италия Қазақстанның шетелдік сауда әріптестері арасында үшінші орын, ал Еуропа мемлекеттері ішінде бірінші орын алады. 2013 жылы елдеріміз арасындағы тауар айналымы 16,2 млрд. доллардан асты.
///Қасым-Жомарт Тоқаев бүгінгі форумның отандық бизнес өкілдері мен «Самұрық-Қазына» қоры үшін маңызды басқосу екенін айтты.
Атап айтқанда, жалпы сомасы 67 миллиард теңгеге тікелей офф-тейк немесе алдын-ала жасалған келісім-шарттар мен стратегиялық келісімдерге қол қойылған. Президент қордың жұмысына оң баға берді.
– 15-тен астам бағыт бойынша өте жақсы және мазмұнды жоспарлар бар. Атап айтқанда, холдингтің сатып алуларын оңтайландыру жөнінде ауқымды жұмыс атқарылған. Кәсіпорындарды, оның ішінде, тұралап қалған компанияларды қолдау бағдарламалары әзірленген, – деді Мемлекет басшысы.
Қасым-Жомарт Тоқаев пандемияның экономикалық салдарымен күрес кезінде мемлекеттік ірі корпорациялар мен бизнес өкілдері арасындағы серіктестікті қолдаудың маңызы арта түскенін атап өтті.
– Озық технология, өнімді нарыққа таратудың ұтымды саясаты және білікті мамандар – табысқа жетудің негізгі көзі. Оны іс жүзінде дәлелдеген компанияларымыз аз емес. Сондай-ақ кәсіпорындарымыз әділ бәсекеге түсіп, ұзақмерзімді келісім-шарттарға қол жеткізе білді. Бұл – Қазақстанда өндірілген өнімнің сапасы жоғары деген сөз. Сондай-ақ бірқатар компания экспорт нарығын игеруде. Осы компаниялардың бірқатары өз тауарын экспортқа жөнелтіп жатыр. Бірақ ондай кәсіпорындардың саны көп емес екенін мойындауымыз керек. Сондықтан мемлекет пен мемлекеттік корпорациялар тарапынан ұдайы қолдау көрсетіле береді, – деді Қасым-Жомарт Тоқаев.
Президенттің айтуынша, отандық өндірісті дамытуда квазимемлекеттік секторға, әсіресе, «Самұрық-Қазына» қорына өте маңызды міндет жүктеліп отыр. Мемлекет қор арқылы бизнестің кез келген түріне қолдау көрсете алады. Президент өз сөзінде бірлескен инновациялық әзірлемелердің мүмкіндіктерін тиімді пайдалануға, қорға қарасты ірі кәсіпорындардың айналасында құн тізбегін құруға, инфрақұрылыммен көмектесуге, адам капиталын дамытуға, экспорттық нарықтарды игеруге басымдық берді.
– Үкіметтің кеңейтілген отырысында мемлекеттік сатып алуларда жергілікті өніммен қамтамасыз ету мәселесін көтердім. Сатып алу конкурстарында импорттық өнімдерді отандық тауар ретінде көрсету әлі де кездеседі. Бұны мойындау керек. Мұндай жағдайлар жауапкершіліктен жұрдай кәсіпкерлер мен квазимемлекеттік сектордың осындай әрекетке көз жұмып қарайтын қызметкерлерінің кесірінен орын алып отыр. Бұл бизнестің басты қаупі, оның дамуына кедергі келтіреді. Біз қазірдің өзінде квазимемлекеттік сектор субъектілері үшін тиісті әкімшілік жауапкершілікті енгіздік. Үкімет те, қор да бұл мәселені қатаң бақылауы керек. Кәсіпкерлер мұндай мәселелердің тез әрі тиімді шешілуін күтеді, – деді Мемлекет басшысы.
Қасым-Жомарт Тоқаев жергілікті өнімді анықтайтын әдістің өзін жетілдіру керек деп санайды. Ал онда екіұштылық пен әртүрлі түсінік болмауы керек. Бұл өз кезегінде  өнеркәсіп саясатын дұрыс құруға, қолдау механизмдерін тиімді пайдалануға мүмкіндік береді. Сонымен қатар сатып алу процесінің барлық кезеңдерін ашық өткізу маңызды жұмыстың бірі.
– Жұрттың сатып алу жоспары мен шарттары туралы ақпаратқа қол жеткізе алмауы, құпия сөз байласып шешім қабылдау деген сияқты әрекеттің бәрі өткен күннің еншісінде қалуы тиіс. Бұл маңызды мәселеде оң өзгерістер басталғанын айта кеткім келеді. Аталған саланы цифрландыру «қисынсыз» шешімдерді тез анықтауға және сүзгіден өткізуге, артық бағалардың алдын алуға және сапалы тауарлар мен көрсетілетін қызметтерді сатып алуға мүмкіндік береді. Тендерлер мен конкурстық комиссиялардың шешімдері арасында келіспеушілік туындаған жағдайда ондай дауларды шешудің ашық механизмін әзірлеу қажет. Осы және басқа да аспектілер "Квазимемлекеттік сектордағы сатып алу туралы" Заңда бекітілуі керек. Заң жобасы Парламентке жіберілді. Депутаттардан мұны осы сессияда мұқият қарап, қабылдауды сұраймын, – деді Президент.
Қасым-Жомарт Тоқаев экономиканы мемлекет меншігінен шығару жолында нақты жұмыстар істеліп жатқанын атап өтті. Бұл отандық кәсіпкерлер мен инвесторлар үшін тағы бір мүмкіндік. 2025 жылға дейінгі жекешелендірудің жоспарына 700-ге жуық мемлекеттік кәсіпорын енеді.
Оның 112-сі «Самұрық-Қазынаның» құрылымына кіреді. Президент өз сөзінде мемлекет меншігінен шығару саясатының үш негізгі қағидатын атады.
– Бірінші, жекешелендіру жеке монополистердің пайда болуына жол бермеуге тиіс. Өкінішке қарай, бізде инфрақұрылымның негізгі нысандарын тиімсіз жекешелендіру деректері бар. Мемлекеттің экономикалық мүддесіне нұқсан келтіретін орынсыз жекешелендірулерге жол беруге болмайды. Мысалы, темір жолдар мен тұйықтар, өнім тасымалдайтын құбырлар. Бұл жөнінде Үкіметтің жуырда өткен отырысында айттым. Мұндай олқылықтарға енді жол бермеу керек. Бұған Үкімет пен қор жауапты.
Екінші, активтерді жекеге сату бюджетке түсетін салмақты азайтуға септігін тигізуі қажет. Жеке компаниялар өз табыстарының басым бөлігін бюджеттік тапсырыстардан, жеңілдіктерден, гранттардан және басқа артықшылықтардан емес, өз тауарларын экспортқа шығару және көрсететін қызметтері арқылы нарықтан табуы керек.
Үшінші, жекешелендірудің нақты экономикалық қайтарымы болуы тиіс. Кез келген кәсіпорынды жекешелендіруді оның тиімділігін жақсарту, ұлттық экономикаға қосатын үлесін арттыру деп түсіну керек, – деді Қасым-Жомарт Тоқаев.
Осы ретте Президент жекешендірудің барлық процесінің ашық өтуіне ерекше тоқталды.
– Жекешелендіру мемлекеттік меншікке қатысты болғандықтан азаматтарымыз оның барлық шартын білуге құқылы. Қоғамдық бақылау – жекешелендіру процесінің барлық кезеңінің тиімді әрі ашық өтуінің пәрменді құралы. Үкімет пен қорға тиісті тапсырма берілді. Қордың ірі компанияларына қатысты айтсақ, «Халықтық IPO» арқылы жекешелендіру өте өзекті болмақ. Өз қаржысын тиімді пайдаланғысы келетін еліміздің әрбір азаматы ұлттық байлықтың бір бөлігін иеленуге мүмкіндік алуы тиіс, – деді Мемлекет басшысы.
Қасым-Жомарт Тоқаев тағы бір маңызды мәселе ретінде еліміздің 2025 жылға дейінгі ұлттық даму жоспарының мақсат-міндеттеріне сәйкес «Самұрық-Қазынаның» басымдықтарын кеңейту мәселесіне тоқталды. Қор мен портфельді компанияларды дамыту жоспары осыған сәйкес келуі тиіс.
– Қордың инвестициясы да ұлттық экономикаға бағытталуы үшін инвест-портфельдерді әртараптандыру маңызды. Ұлттық әл-ауқат қоры өзінің атына сай болуы керек. Менің бұған күмәнім жоқ. Ел экономикасы үшін қордың орасан зор маңызын ескере отырып, жалпымемлекеттік басымдықтарға қол жеткізу жолында одан әрі дәйекті жұмыс істей береді деп сенемін, – деді Президент. 
Сондай-ақ форум барысында «Самұрық-Қазына» АҚ басқарма төрағасы Ахметжан Есімов, «Ақ Жол» партиясының төрағасы Азат Перуашев, Қазақстан машина жасаушылар одағының төрағасы Мейрам Пішембаев сөз сөйледі.
Мемлекет басшысына инвестициялық бастамалар, қорды инвестициялық холдингке кезең-кезеңімен айналдыру жұмысының барысы және "Қазақтелеком" акционерлік қоғамының бірқатар цифрлық жобалары таныстырылды. Форум қорытындысы бойынша бірқатар офф-тейк келісім-шарт пен стратегиялық келісімге қол қойылды.














///
	 

	Г.Әбдіқалықова форумға қатысушыларға арнаған сөзінде Қазақстан Республикасы тәуелсіздік алған кезеңнен бері қылмыстық-құқықтық қатынастарды, оның ішінде қылмыстық жазалауды орындау саласында ізгілендіру саясатын жүйелі әрі дәйекті жүргізіп келе жатқанына тоқталды. Бұл бағытта еліміздің пенитенциарлық жүйесін ізгілендіру және бейтараптандыру үдерісін одан әрі дамытуға бағытталған жаңа Қылмыстық, Қылмыстық-процессуалдық және Қылмыстық-атқарушылық кодекстердің қабылдануы елеулі қадамға айналды.

	Мемлекеттік хатшы қатысушыларды алда келе жатқан Ұлттық мерекеміз – Тәуелсіздік Күнімен құттықтап, жұмыстарына табыс тіледі. Г.Әбдіқалықова ел Қазақстан Президентінің стратегиялық бағыты адамның толыққанды дамуы үшін барлық жағдайлар жасауға, оның құқықтары мен бостандықтарын іске асыруға, материалдық әл-ауқатын мейлінше арттыруға бағытталғанын атап өтті.

	Форум барысында қатысушылар түрмеде жұмыспен қамтылғандар санын 2018 жылға қарай 75%-ға дейін арттыруды мақсат етіп отырған, Халықаралық түрме реформасы әзірлеген «Түзеу мекемелеріндегі жұмыспен қамтамасыз ету – 2017» жобасын талқылады. Жобада ұсынылған  заңнаманы жетілдіру және еңбек қызметін ұйымдастыру тәжірибесін, түзеу мекемелерінің өндірістік базасы мен оқу жүйесін дамытуды, бизнес құрылымдарын тарту шараларын қарады.

	Форум аясында сотталғандарды түзеу және әлеуметтік бейімдеу, олардың еңбекке деген дағдыларын қалыптастыру мен ұштау мәселелері жөнінде пікір алмасылды.
///Қасым-Жомарт Тоқаевқа ғылыми орталықтың негізгі бағыттары мен оны дамытудың басымдықтары жайында баяндалды.
Ахметқал Медеу Президентке институттың су қауіпсіздігін, табиғи қатерлерді, экология мен картография бағыттарындағы зерттеу жұмыстары туралы мәлімет берді.
Мемлекет басшысы Арал теңізі, Сырдария және Жайық өзендері, сондай-ақ, басқа да бірқатар су қоймаларына қатысты проблемаларды шешу жолында су қауіпсіздігін зерттеу мәселесінің маңызды екенін айтты.

///
	 

	Қазақстан Президенті ҰҚШҰ Ұжымдық қауіпсіздік кеңесінің сессиясына және Жоғары Еуразиялық экономикалық кеңес отырысына қатысу үшін Мәскеу қаласына келді. Сапар аясында Мемлекет басшысының РФ Президенті В.Путинмен кездесуі де жоспарланған. 
///Мемлекеттер басшылары әңгіме барысында әлемдік мұнай нарығындағы қазіргі ахуал жөнінде пікір алмасып, Нұрсұлтан Назарбаевтың 2016 жылғы қазан айындағы Сауд Арабиясына ресми сапарының қорытындысы бойынша қол жеткізілген уағдаластықтардың орындалу барысын талқылады.
Сауд Арабиясының Королі екіжақты қарым-қатынастың дамуына ерекше мән беретінін айтып, саудиялық компанияларға Қазақстандағы мұнай және газ өңдеуге арналған жобаларды жүзеге асыруға атсалысу жөнінде тапсырма беруге ниетті екенін атап өтті.
Сонымен қатар, Салман бен Әбдел Әзиз Әл Сауд Қазақстан Президентін Астанадағы «ЭКСПО-2017» халықаралық көрмесінің және Ислам ынтымақтастығы ұйымының Ғылым және технологиялар жөніндегі бірінші саммитінің табысты өтуімен құттықтады.
Сондай-ақ, екі ел басшылары өзара сапар жасау тәжірибесін жалғастыру жөнінде уағдаласты.
Телефон арқылы сөйлесуге Сауд Арабиясы жағы бастамашы болды.
///Президент Дональд Трамп АҚШ пен Қазақстан арасындағы кеңейтілген стратегиялық әріптестікті талқылау үшін Қазақстан Республикасының Президенті Нұрсұлтан Назарбаевты Ақ үйде қабылдады. Президент Н.Назарбаев Президент Д.Трампқа қонақжайлылығы үшін алғысын білдірді және оны келешекте Қазақстанға сапармен келуге шақырды. Екі көшбасшы Қазақстанның тәуелсіздігін, аумақтық тұтастығын және егемендігін, сондай-ақ жаһандық бейбітшілік пен өркендеу ісін ілгерілетудегі рөлін құптады.
1991 жылы Қазақстан тәуелсіздігін алған кезден бастап Қазақстан мен Құрама Штаттар арасындағы қарым-қатынастардың даму қарқынын мойындай отырып, көшбасшылар саясат пен қауіпсіздік, сауда мен инвестициялар жөніндегі ынтымақтастықты, сондай-ақ екі ел халықтары арасындағы байланыстарды Кеңейтілген стратегиялық әріптестік комиссиясы аясында жоғары деңгейдегі тұрақты кездесулер өткізу арқылы нығайтуға шешім қабылдады. Екі мемлекеттің басшылары «C5+1» диалогы сияқты өңірлік ынтымақтастық форматтарын пайдалану арқылы Орталық Азиядағы ортақ сын-қатерлерге төтеп беруге дайын екендіктері туралы мәлімдеді. Сондай-ақ, болашақта Ауғанстанның «C5+1» жобаларына қатысуын да құптады. Олар Ауғанстандағы шиеленісті бейбіт жолмен реттеуге және өңірдің саяси және экономикалық байланыстарының одан әрі дамуына ықпал ететін бастамаларды ілгерілетуге қол жеткіземіз деп ұйғарым жасады. Екі ел көшбасшылары заң үстемдігі мен адам құқықтарын сақтай отырып, зорлық-зомбылық экстремизмі мен халықаралық терроризмге қарсы тұру үшін ынтымақтастықты тереңдетуге әзір екендіктерін білдірді.
 
Халықаралық көшбасшылық мұрасы
Президент Д.Трамп 2017-2018 жылдарға БҰҰ Қауіпсіздік Кеңесінің сайланған мүшесі ретіндегі Қазақстанның жаһандық көшбасшылығын атап өтті. Ол 1992 жылы ядролық арсеналынан өз еркімен бас тартқаннан бастап, қаруды таратпау ісіне күш салып келе жатқан халықаралық көшбасшы ретіндегі Қазақстанның мұрасын және ядролық қауіпсіздік жөніндегі қазіргі міндеттемелерін күшейтуін, сондай-ақ жуырда химиялық қарудың таратылуы мен қолданылуына жол бермеу шараларын күшейтуді қолдағанын жоғары бағалады. Екі көшбасшы Корей Халық Демократиялық Республикасының ядролық және зымырандық бағдарламаларын қоса алғанда, жаппай қырып-жоятын қарудың заңсыз таралуын айыптады. Екі ел Президенттері таяуда Қазақстанда ядролық байыту технологияларының таралу қаупін азайтуға бағытталған МАГАТЭ-нің төмен байытылған уран банкінің ашылуын құптады.
 
Өңірлік қауіпсіздік
Президент Д.Трамп Ауғанстанға тұрақты логистикалық жәрдем беру және жол ашу, сондай-ақ гуманитарлық көмекті күшейтуге үлес қосу арқылы АҚШ-тың Оңтүстік Азия жөніндегі стратегиясын қолдауға Қазақстанның берік ұстанымы үшін Президент Назарбаевқа ризашылығын білдірді. Екі көшбасшы ауғандардың өз басшылығымен және күш-жігерімен жүретін бейбіт процес қана Ауғанстанға тұрақтылық пен қауіпсіздік әкелетінін растады. Президент Д.Трамп Қазақстанның ауған қауіпсіздік күштерін қолдауға арналған бұған дейінгі қаржылық жарналарын атап өтті. Президент Назарбаев ауыртпалық жүгінің әділ бөлінуін мақұлдай отырып, Ауғанстанның қауіпсіздік проблемасын шешуге қосымша қолдау көрсетуге әзір екенін тағы да растады. Ол, сондай-ақ, Ауғанстан әйелдерінің жағдайын жақсартуға ерекше назар аудара отырып, азаматтық және құқық қорғау мамандықтары бойынша Қазақстанда ауғандықтарды даярлау бағдарламасын кеңейтуді ұсынды. Екі көшбасшы Ауғанстанның көлік инфрақұрылымын дамыту жөніндегі жобаларға Қазақстанның қатысуын құптады. Сирияға қатысты, тараптар зорлық-зомбылық шиеленісінің оң шешім табуына қол жеткізуге және БҰҰ қолдауымен Женева бейбіт процесі аясында қақтығысты саяси жолмен реттеу негізін нығайтуға бағытталған дипломатиялық бастамаларды құптады.
 
Қорғаныс және қауіпсіздік салаларындағы ынтымақтастық
Екі мемлекеттің көшбасшылары өңірлік қауіпсіздікті қолдау үшін ынтымақтастық, өзара ықпалдастық, қолжетімділікті және логистикалық маршруттарды кеңейтуге арналған бірқатар келісімдер жасауға ниет білдіре отырып, қорғаныс және қауіпсіздік салаларындағы екіжақты қарым-қатынастарды тереңдетуге дайын екендіктерін мәлімдеді. Екі көшбасшы Қазақстан Республикасы Қорғаныс министрлігі мен АҚШ Қорғаныс министрлігі арасындағы әскери ынтымақтастықтың төртінші бесжылдық жоспарына қол қойылғанын атап өтті. Президенттер интернет арқылы жасалатын электрондық коммерция және қылмыс қаупіне қарсы жаһандық ынтымақтастыққа негіз болатын Киберқылмыстар туралы конвенцияға қосылуға Қазақстанның мүдделілігін зерделеуге дайын екендіктерін айтты. Мұндай көпжақты келісімдерге қатысу халықаралық терроризм мен зорлық-зомбылық экстремизміне қарсы күресу үшін құқық қорғау органдары арасындағы ынтымақтастық пен ақпарат алмасуды нығайтатын болады.
 
Экономикалық ынтымақтастықты нығайту
Президент Н.Назарбаев және Президент Д.Трамп екіжақты сауда мен инвестицияларды ұлғайтуға, екі елде де жұмыс орындары мен мүмкіндіктер ашуға бағытталған әділ және өзара тиімді экономикалық әріптестікті ілгерілетуге әзірліктерін білдірді. Президент Н.Назарбаев Қазақстан экономикасындағы Америка Құрама Штаттарының жетекші инвестор ретіндегі рөлін атап өтті. Президент Д.Трамп келешекте халықаралық экономикалық ұйымдарға қатысудың бұлжымас шарты болып табылатын, Қазақстан тарапынан Дүниежүзілік сауда ұйымы аясындағы міндеттемелерді орындаудың, әділ еңбек қатынастарды қолдаудың, келісімшарттардың мызғымастығын қамтамасыз етудің және зияткерлік меншік құқықтарын қорғаудың маңыздылығын атап өтті. Президент Д.Трамп Қазақстанның әртараптандырылған және инновациялық экономиканы дамыту жөніндегі өршіл жоспарларын құптап, АҚШ-тың қаржылық даму институттарының Қазақстанға инвестициялар тартуға мүдделілігін айтты. Екі көшбасшы тұрақты әрі қалыпты сауда қатынастарын дамыту үшін заңнамалық шараларды қолдайтындықтарын мəлімдеді жəне Қазақстанға бұл мəртебені беру екіжақты сауда байланыстарын одан əрі нығайтуға жәрдемдесетінін мәлімдеді. Екі мемлекет басшылары мұнай-газ, ядролық қаруды таратпау және бейбіт ядролық даму салаларын қоса алғандағы екіжақты энергетикалық ынтымақтастықтың негізгі бағыттарын айқындайтын Энергетика саласындағы стратегиялық диалог деңгейін көтеруді белгілеп берді. Көшбасшылар цифрлық экономика, денсаулық сақтау, коммерциялық авиация, қаржы, банк ісі, ауыл шаруашылығы және ғарышты зерттеу салаларындағы екіжақты ынтымақтастықты дамытуға дайын екендіктерін білдірді. Президенттер Орталық Азиядағы Сауда және инвестициялар жөніндегі негіздемелік келісімге (TIFA) өздерінің ықыласты екенін растады және Ауғанстанның болашақта TIFA Кеңесінің кездесулеріне қатысуын құптады. Қазақстан және Құрама Штаттар Қазақстандағы қоршаған ортаға төнетін қауіптерді бағалап, табиғи апаттар қатерін азайту үшін ғарыштық технологияларды пайдалану саласындағы ынтымақтастықты нығайтуды жоспарлап отыр. Көшбасшылар, сондай-ақ, Қазақстан экономикасы үшін қандай да бір аңдаусыз жағдайды болдырмау мақсатымен санкциялар мәселелері бойынша кеңесіп отыруға ниетті екендіктерін білдірді. Соңында Президент Д.Трамп Н.Назарбаевты Қазақстанның экономикалық әлеуетін танытқан, аумағына «Астана» халықаралық қаржы орталығы орналасатын «ЕХРО-2017» көрмесінің табысты өтуімен құттықтады.
 
Адами өлшем
Президенттер адам капиталын дамытуға деген ұмтылыс екі елдің жаһандық бәсекеге қабілеттілігіне қолдау болатын болашаққа деген инвестициялар екенін мойындады. Көшбасшылар екі ел арасындағы дипломатиялық және консулдық байланыстарды кеңейтуді жөн көрді. Президент Д.Трамп Қазақстанның ағылшын тілін меңгеру деңгейін көтеруге бағытталған бастамасын құптап, Қазақстан  мектептерінде ағылшын тілін оқыту бағдарламаларын жетілдіру үшін көмектесуге дайын екенін білдірді. 
///Ресми кездесу рәсімінен кейін мемлекеттер басшылары шағын және кеңейтілген құрамда келіссөздер жүргізді.
Қасым-Жомарт Тоқаев Қазақстан Президенті лауазымына кірісуіне байланысты құттықтағаны және жылы лебіз білдіргені үшін Владимир Путинге ризашылық білдіріп, өзінің алғашқы шетелдік сапарының Ресей Федерациясына жасалуының символдық мәнін атап өтті.
Мемлекет басшысы Қазақстан мен Ресейдің қазіргі ықпалдастығы көпшілік үшін қарым-қатынас жасаудың жарқын үлгісі болып саналатынын айтты.
– Мемлекет басшысы ретінде мен Қазақстанның Тұңғыш Президенті – Елбасы Нұрсұлтан Әбішұлы Назарбаев саясатының сабақтастығын қамтамасыз етіп, Қазақстан мен Ресей арасындағы екіжақты ынтымақтастықты жан-жақты әрі белсенді дамыту ісін жалғастыра беремін, – деді Қасым-Жомарт Тоқаев.
Қазақстан Президенті екі елдің экономикалық ынтымақтастығына, әсіресе энергетика, көлік, транзит, өнеркәсіп және ғарыш салалары мәселелеріне арнайы тоқталды.
– Ресей Қазақстанның сыртқы саудасындағы «нөмірі бірінші» әріптесі болып қала береді. Қазақстанның сауда айналымындағы оның меншікті үлесі 19 пайыз. Инвестициялық ынтымақтастық қарқынды дамуда. Елімізде Ресей капиталы қатысатын 9 мыңнан астам кәсіпорын өз жұмыстарын табысты атқаруда, – деді Мемлекет басшысы.
Владимир Путин Қасым-Жомарт Тоқаевтың Мемлекет басшысы ретінде Ресейге алғашқы сапарының символдық мәнін атап өтіп, екі ел арасындағы байланыстардың жоғары деңгейде екенін айтты.
– Сіз қарым-қатынасымыздың деңгейін білесіз және өзіңіз де бұған көп үлес қостыңыз. Әрине, бұл – Қазақстанның Тұңғыш Президенті Нұрсұлтан Назарбаевтың қажырлы еңбегі. Біздің жай әріптес қана емес, халықаралық ұйымдар аясында да, екіжақты байланыстар бойынша да жақын одақтас екеніміз сөзсіз. Қарым-қатынасымыз өте тиімді дамуда. Нақты әрі айқын нәтижелерге қол жеткізіп келеміз. Бұл халықтарымыздың тыныс-тіршілігінен көрініс тауып отыр. Сіздің бүгінгі сапарыңыз кең ауқымдағы екіжақты одақтастық байланыстарымызды нығайтуға септігін тигізетініне сенімдімін, – деді Владимир Путин.
Кездесу барысында мемлекеттер басшылары мәдени-гуманитарлық саладағы мемлекетаралық өзара ықпалдастық мәселелерін талқылады, сондай-ақ өңірлік және халықаралық күн тәртібіндегі өзекті тақырыптар бойынша пікір алмасты.







///Қасым-Жомарт Тоқаевқа ұлттық компанияның қазіргі жұмыстары мен қаржылық жағдайы және алдағы кезеңдегі даму перспективалары туралы есеп берілді.
Кездесу барысында Каспий құбыр желісі консорциумына қатысты ахуалға ерекше назар аударылды. Президентке айлақтың жылжымалы құрылғылар жүйесін жөндеу жұмыстарының жуырда аяқталатыны жөнінде баяндалды. Бұл Қазақстан мұнайын Каспий құбыр желісі консорциумы арқылы тасымалдаудың бұрынғы көлемін қалпына келтіруге мүмкіндік береді.
Сонымен қатар Қасым-Жомарт Тоқаевқа Атырау облысындағы полипропилен шығаратын кешен құрылысының барысы туралы мәлімет берілді. Мағзұм Мырзағалиевтің айтуынша, аталған зауыттың құрылысын жуық арада аяқтау жоспарланып отыр. Бұл мұнай-газ химиясының өнімі бойынша Қазақстанның нетто-экспортерге айналуына мүмкіндік береді.
Мемлекет басшысы еліміздің мұнай-газ химиясы саласын дамытудың аса маңызды екенін айтты.
 
///
	 

	Кеңес жұмысына Президент Әкімшілігінің басшылығы, Парламент депутаттары, мемлекеттік органдар өкілдері, ғылыми-сарапшылық кеңестің және облыстардағы ғылыми-сарапшылық топтардың мүшелері, ғылыми және шығармашылық интеллигенция, БАҚ өкілдері қатысты.

	Мемлекеттік хатшы Мемлекет басшысының «Қазақстан – 2050» Стратегиясы – қалыптасқан мемлекеттің жаңа саяси бағыты» атты Жолдауы, ҚХА-ның 2020 жылға дейінгі даму тұжырымдамасы және ҚХА-ның ХХ сессиясының басымдықтары тұрғысындағы мемлекеттік этносаясатты ғылыми-сарапшылық сүйемелдеу жұмыстарының негізгі міндеттері мен бағыттарын белгілеп берді.

	Отырыс барысында мемлекеттік органдар мен ҚХА-ның ғылыми- сарапшылық кеңесінің «Қазақстан-2050» Стратегиясы, ҚХА-ның 2020 жылға дейінгі даму тұжырымдамасы және ҚХА-ның ХХ сессиясының міндеттері аясында этносаясатты ғылыми-талдауды қамтамасыз ету; мемлекеттік сәйкестіліктің негізі ретінде тарихи сананы қалыптастыру; ҚХА-ның ұлттық тарихты зерттеу жөніндегі міндеттері; тіл саясаты; Қазақстан өңірлеріндегі ғылыми-сарапшылық жұмыс мәселелері талқыланды.

	Мәдениет және ақпарат, Білім және ғылым вице-министрлері, ҚХА Ғылыми-сарапшылық кеңесінің төрайымы А.Сәдуақасова, тарих ғылымдарының докторы, профессор Г.Кан, филология ғылымдарының докторы, профессор Э.Сүлейменова, тарих ғылымдарының докторы, профессор Г.Ким, Ақмола облыстық ҚХА Ғылыми-сарапшылық тобының мүшесі Н.Митчинова баяндама жасады.
///Қатар мемлекеті, Доха қаласы
Қасым-Жомарт Тоқаевқа  UPL Limited  компаниясының қазіргі жұмысы мен даму перспективалары жөнінде ақпарат берілді.
Джай Шрофф Мемлекет басшысына ауыл шаруашылығы саласында заманауи тәсілдерді қолдану, осы саладағы өнімнің бәсекеге қабілеттілігін қамтамасыз ету, сондай-ақ егін егу және жер өңдеуде қолданылатын қазіргі технология жөнінде айтты.
Қазіргі таңда UPL Limited өнімдері әлемнің 150-ден астам елінде сатылады. Агробизнес – компанияның негізгі табыс көзі. Кәсіпорын дәстүрлі агрохимиялық өнімдер мен басқа да ауыл шаруашылығына қажетті тауарлар өндіріп, сатумен айналысады.
///Қасым-Жомарт Тоқаев өз сөзінде сот жүйесіндегі жүргізіліп жатқан реформалар аталған салаға жаңадан білікті мамандарды жұмылдыруға, әділ сот төрелігін орнықтыруға тиіс екенін атап өтті.   
Мұндай шаралар, ең алдымен, қоғамның соттарға деген сенімін нығайту үшін жасалып отыр. Сонымен қатар соттар мен сот рәсімдері қазіргі заман талабына сай болуға және азаматтарымыздың, бизнес пен инвесторлардың құқықтарын қорғауға тиіс. Президент мемлекеттің індетке қарамастан, сот жүйесін жаңғыртуды жалғастыра беретінін атап өтті. Енді осы жаңа нормалардың нақты жүзеге асырылуын қамтамасыз етіп, сот қызметіндегі бюрократияны түбегейлі жою қажет.
– Жоғарғы сот төрағасы судьялардың біркелкі жағдайда әртүрлі шешімдер қабылдайтыны жөнінде маған бірнеше рет баяндаған. Мұндай келеңсіздіктерге жол беруге болмайды. Соның салдарынан қоғамда наразылық туындап, соттардың бәрі жемқор деген жағымсыз ақпарат тарайды. Осы орайда Жоғарғы соттың нормативтік қаулылары мен сот тәжірибесіне жасалған шолуларды басшылыққа алу қажет. Сондай-ақ ІТ қызметтерінің талдау жасау мүмкіндігін пайдаланған жөн. Соттар қылмыстық процесті жүргізу барысында тергеу органдарына жалтақтамауы керек. Егер сотта мемлекеттік айыптаушы сотталушының кінәсін дәлелдей алмаса, айыптау үкімін шығаруға болмайды. Судьялар табандылық танытса, тергеу амалдары сапалы жүргізілетіні анық. Қылмыстық қудалауға түскен азаматтардың құқықтары да лайықты қорғалары сөзсіз, – деді Мемлекет басшысы.
Қасым-Жомарт Тоқаев жиынға қатысушыларға барлық реформаның негізі адам игілігіне бағытталатынын ескертті. Сондықтан сот рәсімдері бәріне түсінікті болуға тиіс. Адам игілігіне бағытталған бұл әдіс биылғы 1 шілдеден бастап енгізілетін әкімшілік әділет жүйесінің діңгегі болуы керек. Нәтижесінде мемлекеттік аппараттың азаматтармен жұмыс істеу жүйесі түбегейлі өзгереді. Бұл ретте маңызды реформаның табысты болуы соттардың кәсібилігіне тікелей байланысты.
– Былтырғы Жолдауымда соттарды жаңадан іріктеу үдерісін ашық етуге тапсырма бердім. Азаматтарымыз кімнің және сіңірген қандай еңбегі үшін сот болатынын білуге құқылы. Бұл мәселені кешіктірмей шешу керек. Соттарды біліктілігі жоғары кадрлармен жедел қамтамасыз ету – Жоғары сот кеңесінің маңызды міндеті. Сонымен қатар Жоғарғы сот кадрлардың тұрақтамау себебіне жан-жақты талдау жүргізуі қажет. Судья мамандығына мықты заңгерлер тартылуға тиіс, – деді Президент.
Мемлекет басшысы сыбайлас жемқорлықты сот жүйесіне деген сенімге селкеу түсіріп отырған негізгі факторлардың бірі деп санайды. Тек соңғы 5 жылдың ішінде сыбайлас жемқорлық фактісі үшін Фемиданың 17 өкілі жауапқа тартылды. Түркістан облысында сотталған алқа төрағасы мен облыстық соттың судьясына қатысты жемқорлық деректері қоғамда үлкен шу туғызды.
– Осыдан бірер күн бұрын масқара жағдай болды. Жоғары сот кеңесінің бұрынғы мүшесі, сондай-ақ, аудандық соттың төрағасы болған, 30 жылдық еңбек өтілі бар Жоғарғы соттың судьясы ұсталды. Бұл оқыс оқиға жұрттың бәріне белгілі. Аталған жағдай қоғамды теңселтіп кетті. Жоғары сот кеңесінің және Жоғарғы соттың басшылықтары осы оқиғадан сабақ алып, қажетті шешім шығаруы керек деп ойлаймын. Осы кезең ішінде Сот қазылары алқасының шешімімен 29 судья теріс іс-әрекеттері үшін қызметтерінен босатылған. Жалпы судьялардың қатарын тазалау жұмыстары белсенді жүргізіліп жатқаны байқалады. Бұл үдерісті мүлде тоқтатуға болмайды. Біз судьяларға деген қалыптасқан теріс көзқарасты өзгертуіміз керек. Фемиданың барлық қызметкері заңдылықтың, сатылмайтындықтың, кәсібиліктің үстем құруына қызмет етуі тиіс. Сонда ғана біз құқықтық мемлекет және әділетті қоғам  құра аламыз, – деді Қасым-Жомарт Тоқаев.
Президент мемлекеттік қызметшілер мен кәсіпкерлердің өзара ықпалдастығына қатысты мәселені де қозғады.
– Кәсіпкерлерге орасан зор шығын келтірген мемлекеттік аппарат пен басқа да тұлғалардың ісі ауыр қылмыспен теңестірілуі керек деп санаймын. Бұл мәселені шұғыл түрде заңнамалық тұрғыдан рәсімдеу қажет, – деді Қасым-Жомарт Тоқаев.
Президент Кәсіпкерлердің құқығын қорғау жөніндегі уәкілдің жиында сөйлеген сөзіне түсіндірме берді.
– Сіздер айтқандай, бизнестің мүддесін қорғауға және ілгерілетуге қатысты "кедергілер арқылы жүгіру" дейтін лабиринт бар сияқты. Мәселені іс жүзінде де, заңнамалық бастамалар тұрғысынан да шешу керек. Бұған қатысты тиісті тапсырма беремін. Ал арбитражға, сарапшылар қауымдастығын тартуға байланысты нақты мәселелерге келер болсақ, бұл ұсыныстарға жете мән беру қажет деп ойлаймын. Мәселені тиісті мемлекеттік органдар мен Үкімет қарастырып болғаннан кейін, шұғыл түрде нақты шешімдер қабылдаған жөн, – деді Мемлекет басшысы.
Президент соттың құзыреттілігін аумақпен шектемеу қағидатын енгізуге қатысты Жоғарғы соттың ұсынысы туралы ойымен бөлісті. Бұл жердегі ойдың мәні мынада, егер қаралып жатқан іс көп болса, онда соттың аумақтық орналасуына қарамастан оны арнайы IT бағдарлама арқылы жүргізуге болады. Яғни, талапкер мен жауапкер бір аймақта, ал соттың басқа аумақта болуына мүмкіндік бар. Бірақ бұл үшін тараптардың келісімі болуы керек.
– Бұл ұсыныс сыбайлас жемқорлыққа қарсы тиімді құралға айналып, бүкіл еліміздегі соттардың жүктемесін біркелкі бөлуге ықпал ететіні анық. Идея аяқ астынан пайда болған жоқ. Пандемия кезінде соттардың істерді қашықтан қарауы белгілі бір дәрежеде оның артықшылығын көрсетті. Бұл сот ісін қарау барысында уақыт пен ресурстарды айтарлықтай үнемдеу деген сөз. Жалпы соттарды аумақпен шектемеу туралы ұсыныс өте өзекті мәселе. Бірақ оны жан-жақты зерттеу қажет. Барлық мәліметті есептеп, ықтимал қатерді ескеру керек, – деді Мемлекет басшысы.
Қасым-Жомарт Тоқаев сот жүйесіне жаңа ақпараттық технологияларды пайдалану мәселесіне де тоқталды. Оның айтуынша, соттар заманауи технологиялардың барлық жетістіктерін пайдалануға міндетті. Бұл орайда консервативті тәсілдерге орын жоқ. Сонымен бірге заман талабына сай технологиялық шешімдерді белсенді түрде енгізе отырып, уақыт ағымынан қалмау қажет.
– Ұсынылып отырған IT-қызметтер біріктірілген білім базасын құруға мүмкіндік береді. Атап айтқанда, бұл арқылы сот өз әріптестерінің осыған ұқсас істер бойынша шығарған шешімдерін көре алады. Бұл соттың қате  актілерді қабылдауына жол бермейді. Процеске қатысушылар ІТ-технологиялардың артықшылығын сезінуі қажет. Оларға өз ісінің ықтимал нәтижесі туралы білу маңызды. Ол үшін барлық мүдделі тараптарға сот жүйесінің ІТ-қызметтері қолжетімді болуы керек.  Дегенмен ақпараттың құпиялылығына қойылатын талаптар сақталуы тиіс. Бұл, шын мәнінде, күрделі міндет. Мұны терең зерделеп барып, ақылмен шешу керек, – деді Президент.
Мемлекет басшысы жасанды интеллект элементтерінен тұратын сот жүйесінің жаңа ақпараттық қызметін егжей-тегжейлі зерттеп барып әзірлеуді тапсырды. Оған енгізілетін көптеген сот актілері негізінде ол істің ықтимал нәтижесін болжай алады. Бірақ дұрыс қабылданбаған шешімдердің кесірінен қателік туындау қаупі де бар.
– Шын мәнінде, сот жүйесі тиімді болса, қоғамда заң үстемдігі берік орнығады. Реформалар да табысты жүзеге асырылады. Түптеп келгенде, бұл азаматтарымыздың тұрмыс сапасы мен қауіпсіздігіне оң әсер етеді. Сондықтан сот жүйесін жаңғырту ісі жалғасын табады. Алдағы кезеңде реформаға қатысты маңызды міндеттерді шешуіміз керек. Бүкіл қоғам сот саласынан түбегейлі әрі жағымды өзгерістер күтіп отыр. Осы сенімді ақтау қажет, – деді Қасым-Жомарт Тоқаев.
Сонымен қатар кеңесте Жоғарғы сот төрағасы Жақып Асанов, Қазақстан кәсіпкерлерінің құқығын қорғау жөніндегі уәкіл Рүстем Жүрсінов сөз сөйледі.
Жиын алдында Президентке Жоғарғы соттың өз жұмысында пайдалана бастаған ақпараттық жүйелері мен көрсететін жаңа қызметтері таныстырылды.










///Қауіпсіздік кеңесінің отырысында 2017-2020 жылдарға арналған Ұлттық қауіпсіздік стратегиясын іске асыру мәселелері, сондай-ақ Оңтүстік Қазақстан облысындағы қоғамдық-саяси және әлеуметтік-экономикалық ахуал қарастырылды.
Мемлекет басшысы былтыр қабылданған Ұлттық қауіпсіздік стратегиясы туындайтын қауіптер мен сын-қатерлерді анықтауға және оларға уақтылы тойтарыс беру шараларын қолдануға мүмкіндік беретінін атап өтті.  
– Былтыр біз ұлттық қауіпсіздікті қамтамасыз ету саласында бағдарламалық құжат қабылдадық. Ұлттық қауіпсіздік қорғаныс немесе ішкі саясатта ғана емес, сонымен қатар экономика, өскелең ұрпаққа тәрбие беру және басқа да барлық салаларда қамтамасыз етілуге тиіс, – деді Қазақстан Президенті.
Бұдан бөлек, жиын барысында Оңтүстік Қазақстан облысының әлеуметтік-экономикалық даму деңгейін көтеру, жаңа жұмыс орындарын ашу, инфрақұрылымды жетілдіру, сондай-ақ апатты жағдайдағы мектептерді қалпына келтіру, жаңа мектептер салу және өңірдегі діни экстремизмге қарсы іс-қимыл мәселелері талқыланды.
Отырыс қорытындысы бойынша Мемлекет басшысы орталық мемлекеттік және жергілікті атқарушы органдарға бірқатар нақты тапсырма берді. 
 
 

///Кездесу барысында университеттің ғылыми әлеуетін дамыту мәселелері және «Төртінші өнеркәсіптік революция жағдайындағы дамудың жаңа мүмкіндіктері» атты жолдаудың басым бағыттарына сәйкес кадрлар даярлаудың барысы талқыланды.
Мемлекет басшысы университет тарапынан атқарылып жатқан жұмыстардың нәтижелерін атап өтіп, жаһандық экономикалық және технологиялық өзгерістер жағдайына бейімделген жас мамандарды оқыту ісіндегі жоғары оқу орындарының рөліне баса назар аударды.
– Сіз көп жылдан бері еліміздегі ең ірі және басты университеттердің бірін басқарып келесіз. Мұнда шетелден келіп оқитын студенттер бар. Университет еліміздің жоғары оқу орындары арасында жоғары рейтингке ие болып отыр, – деді Қазақстан Президенті.
Ғалымқайыр Мұтанов Нұрсұлтан Назарбаевқа университетті трансформациялау және оқу үдерісін заманауи талаптарға бейімдеу нәтижелері жөнінде баяндады.
– Біздің негізгі мақсатымыз – оқу орнын әлемдік деңгейдегі зерттеу университетіне айналдыру. Соған орай жетекші мамандар даярланып қана қоймай, ғылым мен инновацияны дамыту мәселесі де қамтылатын болады. Жалпы, университеттер инновациялық экономиканың драйвері болуға тиіс, – деді әл-Фараби атындағы Қазақ ұлттық университетінің ректоры.
Ғ.Мұтанов Мемлекет басшысына ІТ және жаңа технологиялар саласындағы жобалардың іске асырылу барысы жөнінде мәлімдеп, оқу орнының базасында құрылған IT-технопаркі аясында университетаралық өзара ықпалдастықтың орнағанын айтты. Әл-Фараби атындағы Қазақ ұлттық университеті ректорының мәліметіне сәйкес, бүгінде осы оқу орнындағы студенттердің 60 пайыздан астамы жаратылыстану ғылымдары бойынша білім алуда.
Кездесу соңында Қазақстан Президенті бірқатар нақты тапсырма берді.

///Әңгіме барысында Өзбекстан Президенті Нұрсұлтан Назарбаевқа биылғы 8-9 маусымда Астанаға келген өзбек делегациясына қонақжайлық көрсеткені үшін ризашылық білдіріп, «ЭКСПО-2017» халықаралық көрмесінің жоғары деңгейде ұйымдастырылғанын атап өтті.
Сонымен қатар, екі ел көшбасшылары екіжақты ынтымақтастықтың жағдайы мен перспективаларын талқылап, күн тәртібіндегі өңірлік және халықаралық өзекті мәселелер бойынша пікір алмасты.
Телефон арқылы сөйлесуге Өзбекстан жағы бастамашы болды. 
///
	 

	Гүлшара Наушақызы Әбдіқалықова Қазақстан Республикасы Президентінің кеңесшісі – Қазақстан Республикасы Президентінің жанындағы Әйелдер істері және отбасылық-демографиялық саясат жөніндегі ұлттық комиссияның төрайымы қызметіне;

	Ерлан Еркінұлы Баттақов Қазақстан Республикасы Президенті Іс басқарушысының орынбасары қызметіне тағайындалды.

	 

	***

	 

	Мемлекет басшысының Өкімдерімен басқа жұмысқа ауысуына байланысты:

	Қырымбек Елеуұлы Көшербаев Қазақстан Республикасы Президентінің кеңесшісі қызметінен;

	Марат Әбілахатұлы Оразаев Қазақстан Республикасы Президенті Іс басқарушысының орынбасары қызметінен босатылды.
///
	 

	Талдықорған қаласына сапар барысында бірқатар нысандарды аралау, сондай-ақ өңірдің жұртшылық өкілдерімен және кәсіпкерлерімен кездесу жоспарлануда. 
///
	 

	Қазақстан мен Франция Президенттері Абай атындағы Қазақ ұлттық педагогикалық университетінің базасында құрылған «Сорбонна-Қазақстан» институтының салтанатты ашылу рәсіміне қатысты. 

	Мемлекет басшысы бұл шараға француз көшбасшысының қатысуы білім беру саласындағы осы бірлескен жобаның екі ел үшін де маңызы жоғары екенін білдіретінін айтты.

	Нұрсұлтан Назарбаев Қазақстан әлемдік білім беру кеңістігіне кірікпейінше, инновациялар мен білімге негізделген жаңа экономика құра алмайтынын да атап өтті.

	– Біздің елімізде білім дамудың басымдығы бар шарты болып саналады. Қазақстан оны әлемдік озық стандарттарға жақындатуды көздейді. Біз жастарымыздың болашаққа батыл қарауына мүмкін беретін барлық білім мен машықты өз елінде игере алатындай болуын мақсат етіп отырмыз. Әлемге аты танымал университеттердің елімізге келуі біздің таңдаған бағытымыздың дұрыстығын көрсетеді, – деді Қазақстан Президенті.

	Өз кезегінде Франсуа Олланд мәдениет және білім беру саласындағы қазақ-француз ынтымақтастығы бұдан әрі де кеңейе беретіндігіне тоқталды. Сондай-ақ жаңа ЖОО түлектері Қазақстанның инновациялық дамуына елеулі үлес қоса алатындығына сенім білдірді.

	«Сорбонна – Қазақстан» институты «Париж қаласының Сорбоннасы» (PRES Sorbonne Paris Cité) Жоғары білім ғылыми орталығының әлемдегі екінші және Орталық Азиядағы бірден-бір филиалы болып отыр. Ондағы білім беру үдерісі Болон конвенциясына сәйкес жүргізіледі. Қазақстан мен Францияның профессорлары сабақ береді.

	Бірлескен институттың ашылуы отандық білім беруді елдің жоғары білікті мамандарға деген сұранысын қамтамасыз етуге бағыттаудағы маңызды қадамдардың бірі болып саналады.

	 




/// 
Кездесу барысында Қазақстан мен Британия ынтымақтастығының негізгі бағыттары талқыланды.
Нұрсұлтан Назарбаев Д.Кэмеронның 2013 жылы Қазақстанға жасаған сапары екіжақты қарым-қатынастарға тың серпін бергенін айтты. Елбасы сондай-ақ  келіссөздер барысында Қазақстан үкіметінің мүшелері британ тарапымен маңызды уағдаластықтарға қол жеткізгенін атап өтті.
Сонымен қатар Қазақстан Президенті  Ұлыбритания Премьер-Министрін соңғы өткен парламенттік сайлаудағы айқын жеңісімен және жаңа үкімет құрамын жасақтауымен құттықтады.  
Осы бір күрделі кезеңде Сіздің ел жетістіктерге жетіп отырғанын  атап айтқым келеді. Менің сапарымдағы бағдарламаның мазмұндылығы біздің  қарым-қатынасымыздың жоғары деңгейде екенін көрсетеді, – деді Мемлекет басшысы. 
Д.Кэмерон Қазақстанның инвестиция тарту, индустрияны дамыту және сауда саласында керемет табыстарға жеткеніне назар аударды. Ұлыбритания Премьер-Министрі сондай-ақ бүгінде елдеріміздің келіссөздер өткізетін мәселелер аясы кең екенін айтты және Нұрсұлтан Назарбаев ұсынған реформаларды жүзеге асыру жайын талқылауға ниетті екенін білдірді.
Келіссөздер қорытындысы бойынша төмендегідей екіжақты құжаттарға қол қойылды:
– Қазақстан Республикасы мен Ұлыбритания және Солтүстік Ирландия Біріккен Корольдігі арасындағы өзара құқықтық көмек туралы шарт;
– Қазақстан Республикасының Мемлекеттік қызмет істері және жемқорлыққа қарсы іс-қимыл агенттігі мен Ұлыбритания Министрлер кабинетінің Хатшылығы арасындағы өзара түсіністік туралы меморандум;
– Ұлыбритания және Солтүстік Ирландия Біріккен Корольдігінің  «ЭКСПО-2017» көрмесіне қатысуы туралы шарт;
Кездесу соңында Қазақстан Президенті Ұлыбритания Премьер-министрін I дәрежелі «Достық» орденімен марапаттады. 




///Мемлекеттер басшылары екі жақты ынтымақтастықтың қазіргі жағдайы мен перспективаларын талқылады, сондай-ақ, күн тәртібіндегі өңірлік мәселелер жөнінде пікір алмасты.
Нұрсұлтан Назарбаев пен Шавкат Мирзиёев келесі жылы Ташкентте Орталық Азия елдері басшыларының кезекті жұмыс (консультативтік) кездесуін өткізу жөніндегі уағдаластықты нақтылады.
Тараптар осы іс-шараға дайындық мәселелерін аймақ елдері сыртқы саяси ведомстволарының деңгейінде келісудің маңыздылығын атап өтті.
Телефон арқылы сөйлесуге өзбек жағы бастамашы болды. 
///Нұрсұлтан Назарбаев BBC, Euronews, CNBC Arabia, «Россия 24» телеарналары өкілдерімен әңгімелесу барысында Қазақстанның ядролық қаруды таратпау және қарусыздану саласында жұмсаған күш-жігеріне, сондай-ақ конференция кезінде ұсынған бастамаларына қатысты сауалдарға жауап берді.
Атап айтқанда, Елбасы Семей ядролық сынақ полигонының жабылу тарихы туралы әңгімелеп, ядролық қарудан азат әлемге қол жеткізудің перспективаларына және осы саладағы сын-қатерлерді еңсеруге қатысты өз көзқарасын білдірді.
Сонымен қатар, Қазақстан Президенті ядролық қарудан азат аймақ құру жөніндегі өз тәжірибесін ортаға салып, алдағы қарашада өтетін Астана бейбітшілік саммиті мен Ядролық қарусыздану үшін берілетін сыйлықты тағайындау жөніндегі бастаманың жай-жапсары туралы айтып берді.

///Қарсы алу рәсімі аяқталған соң Нұрсұлтан Назарбаев Ақ үйдің Құрметті қонақтар кітабына қолтаңба қалдырды.
Қазақстан мен АҚШ Президенттері келіссөз жүргізіп, екіжақты қарым-қатынастың және халықаралық күн тәртібінің мейлінше өзекті мәселелерін талқылады.
Дональд Трамп ресми сапармен келгені үшін Нұрсұлтан Назарбаевқа ризашылығын білдіріп, Қазақстан мен АҚШ арасында қалыптасқан қатынастарға жоғары баға берді.   
– Сіздің осында келгеніңізге қуаныштымын. Барша жұрт Сізге зор құрметпен қарайды. Екі ел арасында мықты қарым-қатынас жолға қойылған. Қазір Қазақстанның жағдайы өте жақсы. Біз үшін Сізді қабылдау – зор мәртебе. Сіз еліңіз үшін шынында да іргелі істер атқардыңыз, – деді АҚШ Президенті.
Нұрсұлтан Назарбаев ресми сапармен келуге шақырғаны үшін Д.Трампқа алғыс айтып, оны АҚШ Президенті лауазымына сайлануының бір жылдығымен құттықтады.  
– Сізді президенттік қызметіңіздің бір жылдығымен және экономикадағы зор жетістіктеріңізбен құттықтаймын. Қазақстанның тәуелсіздігі мен аумақтық тұтастығына АҚШ-тың саяси қолдау көрсетуін біздің ел жоғары бағалайды. 26 жыл бойы Қазақстан АҚШ-пен достық қарым-қатынасты берік ұстанып келеді. Бүгінгі сапар сол серіктестіктің дәлелі болып саналады, – деді Мемлекет басшысы.
Соңында Нұрсұлтан Назарбаев екіжақты саяси және экономикалық ынтымақтастықтың одан әрі тереңдей түсетініне сенім білдірді.   








///
	 

	Сапар барысында ауыл шаруашылық жерлерімен танысу, өңірдің әлеуметтік нысандарында болу, сондай-ақ облыстың ауыл шаруашылық тауарларын өндірушілермен кездесу жоспарланған.  
///Ақорда резиденциясында Президент Қасым-Жомарт Тоқаевтың төрағалығымен Конституцияға өзгерістер мен толықтырулар енгізу жөнінде кеңес өтті. Жиынға Парламент Сенатының төрағасы Мәулен Әшімбаев, Парламент Мәжілісінің төрағасы Ерлан Қошанов, Мемлекеттік хатшы Ерлан Қарин, Президент Әкімшілігінің Басшысы Мұрат Нұртілеу, Әділет министрі Қанат Мусин және Жұмыс тобының мүшелері қатысты.
Мемлекет басшысы өз сөзінде Жолдауда айтылған саяси бастамаларды жүзеге асыру үшін Ата заңымызға өзгерістер мен толықтырулар енгізу керек екенін айтты.
– Жұмыс тобы қажетті түзетулерді әзірледі. Бұл іске белгілі заңгер ғалымдар, адам құқықтары жөніндегі уәкіл, Парламент және мемлекеттік органдардың өкілдері атсалысты. Конституциялық Сотта, Конституциялық Кеңесте жұмыс істеген ғалымдарымыз бар. Ата заңымыздың жаңа нормаларын әзірлегенде олардың мол тәжірибесі септігін тигізгені анық. Әсіресе, Конституциялық Сотты құру және оның жұмыс тәртібін реттеу мәселесі туралы ой-тұжырымдар пайдалы болды, – деді Президент.

Қасым-Жомарт Тоқаев Конституцияға өзгерістер мен толықтырулар енгізу үшін дайындалған жобаға қоғамды саяси тұрғыдан трансформациялау жөнінде берілген барлық ұсынысты ескерудің мәні зор екеніне тоқталды.
– Шын мәнінде, бұл Қазақстанның билік институттарын қалыптастырудың және ықпалдастықтың, жаңа саяси мәдениетті енгізудің мүлде жаңа моделіне көшкенін білдіреді. Нақты әрі толық түсінік болу үшін осы модель мен үдерісті Екінші республика ретінде белгіледім. Жаңа парадигмаға сәйкес Президенттің өкілеттігі қысқарады, Парламент пен мәслихаттардың рөлі айтарлықтай күшейеді. Азаматтардың қатысуы едәуір артып, құқық қорғау саласы жүйелі түрде нығаяды, – деді Қасым-Жомарт Тоқаев.

Мемлекет басшысы адам құқықтарын қамтамасыз етуге қатысты түзетулердің маңызы зор екенін айтты.
– Азаматтардың конституциялық құқықтары мен бостандықтарын қорғау тетігі едәуір күшейеді. Бұл шенеуніктердің өздері қабылдайтын актілердің сапасына деген жауапкершілікті арттырады деп санаймын. Конституциялық деңгейде Адам құқықтары жөніндегі тәуелсіз уәкілдің құзыреттері мен кепілдіктері бекітіледі. Жалпы, әзірленген өзгертулер мен толықтырулар топтамасына Жолдауда айтылған саяси бастамалар мен Конституцияға енгізілуі қажет түзетулерді іске асыруға тиісті нормалар ғана енгізілгенін атап өткен жөн. Басқа да өзекті өзгертулер конституциялық және басқа да заңдар аясында бекітіледі, – деді Президент.
Қасым-Жомарт Тоқаев мемлекеттік органдардың сылбыр жұмыс істеуіне жол берілмейтінін тағы да еске салып, соңғы үш жылда еліміздегі және әлемдегі жағдайдың түбегейлі өзгергенін айтты.
– Мемлекеттік аппарат кез келген өзекті мәселеге жедел, дер кезінде назар аударуы керек. Сондықтан Жұмыс тобы ұсынған түзетулер Үкіметке ерекше актілерді қабылдауға мүмкіндік береді. Бұл дағдарыс кезінде жедел әрекет етуді қамтамасыз етеді. Осы орайда, Парламенттің қарқынды жұмыс істегені өте маңызды. Депутаттар қос палатаның бірлескен отырысында заң жобаларын шұғыл қарауы керек. Жалпы, мен Жұмыс тобы дайындаған барлық өзгерістер мен толықтыруларды мақұлдаймын, – деді Мемлекет басшысы.

Қасым-Жомарт Тоқаев қоғам мен мемлекет үшін аса маңызды саналатын Жерге иелік ету мәселесін шешу қажеттігіне арнайы тоқталды.
– Жердің және табиғи ресурстардың иесі халық деген норманы Конституцияда біржола бекітудің саяси мәні зор болмақ және болашақта бұл мәселені әртүрлі түсіндіруге жол берілмеуі керек. Осыған байланысты, Негізгі заңның 6-бабын мынадай редакцияда беру ұсынылады: «Жер және оның қойнауы, су, өсімдіктер және жануарлар әлемі, басқа да табиғи ресурстар халыққа тиесілі. Мемлекет халық атынан меншік иелігін жүргізуге құқылы», – деді Президент.

Мемлекет басшысы сөзінің соңында аз уақытта өте көп іс бітіргені үшін Жұмыс тобының мүшелеріне ризашылығын білдірді.
– Мен бүгін Конституцияға өзгерістер мен толықтырулар енгізу туралы заң жобасын Конституциялық Кеңестің қарауына ұсынамын. Бұл – Ата заңымыздың талабы. Конституцияға енгізілетін түзетулер Тәуелсіз Қазақстан тарихының келесі парағын ашады деп сенемін. Мұны Жаңа Қазақстанды құру жолындағы маңызды белес деуге болады, – деді Қасым-Жомарт Тоқаев.
 
///Мемлекет басшысы Қасым-Жомарт Тоқаев Сеулдегі Кибер университеттің аумағына орнатылған ұлы Абай бюстінің ашылу салтанатына қатысты.

– Сеул төрінде қазақ халқының ұлы перзенті, ақын Абай Құнанбайұлының бюсті орнатылды. Бұл – корей бауырларымыздың қазақ халқына деген зор құрметінің белгісі, – деді Қазақстан Президенті.

Бюсттің жобасы Қазақстанда дайындалып, тұтас мүсіні Кореяда қоладан құйылған. Қасым-Жомарт Тоқаев бюсттің Корея астанасындағы университет аумағына орнатылуының маңызды екеніне тоқталды.
– Абай – ұлы ақын ғана емес, кемеңгер ойшыл, әйгілі ағартушы. Сондықтан, Абайға арналған бюсттің білім ордасына қойылуы орынды шешім екені сөзсіз. Мұның символдық мән-маңызы айрықша. Ол жұртты ғылым игеруге, білімдар болуға үндеді. Жаңашылдық пен жасампаздықты дәріптеді. Абай мұрасы – біздің елімізге ғана емес, барша адамзатқа ортақ құндылық. Дала данышпанының «Адам баласы адам баласынан ақыл, ғылым, ар, мінез деген нәрселермен озбақ» деген сөзі бар. Бұл қасиеттерді корей халқы да ерекше бағалайтынын білеміз. Осы құндылықтардың арқасында қазіргі таңда Корея Республикасы озық дамыған мемлекеттердің қатарына қосылып отыр. Былтыр біз Абайдың 175 жылдық мерейтойын атап өттік. Осыған орай, көптеген ауқымды іс-шаралар ұйымдастырдық. Абай шығармалары әлемнің бірнеше тіліне аударылды. Соның ішінде, корей тілінде «Алтын шаңырақта шырқалған ән» атты кітабы жарыққа шықты. Кореяда ұлы ойшылға арналған маркалар әзірленді. Мұның бәрі екі елдің рухани ынтымақтастығын одан әрі нығайта түсері анық, – деді Мемлекет басшысы.

2010 жыл Қазақстанның Кореядағы жылы деп жарияланса, 2011 жылы Кореяның Қазақстандағы жылы атап өтілді. Қасым-Жомарт Тоқаев осы шаралар арқылы барлық бағыттағы байланыстардың арта түскеніне тоқталды.
– Әсіресе, мәдени-рухани саладағы ынтымағымызды нығайттық. Осындай тығыз қарым-қатынас болашақта да жалғасын табады. Қазақстанның жетекші оқу орнында корей тілі оқытылып келеді. Кореялық студенттер де қазақ тілін оқып жүргенін жақсы білемін. Бұл, әрине, көңіл қуантарлық ерекше жағдай. Көптеген қазақ жастары корей университеттерінде білім алуда. Біз білім, ғылым және мәдениет саласындағы ынтымақтастықты одан әрі жалғастыра береміз. Бұл өзара байланысты келешекте де достық рухта дамыта түсуге жол ашады, – деді Қазақстан Президенті.

Мемлекет басшысы сөзінің соңында атсалысқан азаматтарға шынайы ризашылығын білдіріп, Абай мұрасының Корей халқының рухани әлемінен орнын табатынына сенімді екенін айтты.

Бұдан кейін Қасым-Жомарт Тоқаев кибер университеттің арт-студиясымен танысты.


 

///
	

	Тараптар сауда-экономикалық саладағы қазақстан-герман ынтымақтастығын одан әрі дамыту келешегін, сондай-ақ халықаралық күн тәртібіндегі өзекті мәселелерді талқылады.   
///Мемлекет басшысының төрағалығымен Қорғаныс министрлігінің кеңейтілген алқа мәжілісі өтті.
Президент жиынға дейін қызмет барысында қаза тапқан әскери қызметшілерге арнап орнатылған «Мәңгі есімізде» монументіне гүл қойып, тағзым етті.
Отырысты ашқан Жоғарғы Бас қолбасшы келер жылы қастерлі Тәуелсіздігімізге 30 жыл толатынын атап өтіп, осы жылдар ішінде бейбіт өміріміздің қорғаны болған ұлттық әскеріміз толық қалыптасқанын, еліміздің армиясы егемендігіміз бен тұтастығымыздың тірегіне айналғанын айтты.
– Мемлекетіміздің қорғаныс қабілетін арттыру үшін ауқымды жұмыс атқарылды. Бұл Тұңғыш Президент, Елбасы Нұрсұлтан Әбішұлы Назарбаевтың қажырлы еңбегінің арқасы, – деді Президент. 
Қасым-Жомарт Тоқаев Қорғаныс министрлігінің басшылығын жаһандық масштабта да, жекелеген аймақтарда да күрт өзгеріп жатқан әлемдегі ахуалды жіті бақылап отыруға шақырды. Оның сөзінше, қазіргі қауіпсіздік архитектурасы дағдарысқа ұшыраған.
Мемлекет басшысы ішкі толқулар, төңкерістер елдің тұтастығына сөзсіз әсер етеді деп санайды. Оған Брест бітімінен бастап Қап тауындағы соңғы жағдайларға дейінгі тарихтың жаңа парақтары куә.
– Мұндай жағдайда мемлекеттің егемендігі мен тұтастығының жалғыз кепілі – Қарулы Күштер. Елімізді сыртқы қауіп-қатерден қорғап тұрған әскери қызметшілерді мемлекет әрдайым қолдайды. Президент және Жоғарғы Бас қолбасшы ретінде қорғаныс саласына ерекше көңіл бөлуді өз жұмысымның басым бағыты ретінде санаймын, – деді Қасым-Жомарт Тоқаев.
Мемлекет басшысы Қорғаныс министрлігі соңғы жылдары әскери жоспарлау құжаттарын дайындау бойынша ауқымды жұмыс атқарғанын атап өтті. Бұл армия мен мемлекеттік органдардың сыртқы қауіп-қатерге қарсы мақсатты түрде дайындық жүргізуіне мүмкіндік берген.
Президенттің пікірінше, осыған дейін қол жеткен жетістіктерді сақтау үшін Қарулы Күштердің қызметіндегі бірқатар басымдыққа көңіл бөлу қажет.
Атап айтқанда, әскердегі моральдық-психологиялық ахуалды және сарбаздардың жауынгерлік рухын көтеру аса маңызды. 
– Қорғаныс министрлігіне мүдделі органдармен бірлесіп, 2021  жылғы 1 қарашаға дейін Қарулы Күштердегі, басқа да әскерлер мен әскери құрылымдардағы идеологиялық жұмыстардың тұжырымдамасын әзірлеуді тапсырамын, – деді Қасым-Жомарт Тоқаев.
Сонымен қатар ол әскерилерді әлеуметтік-құқықтық тұрғыдан қорғау мәселесіне тоқталды. Президент келесі жылдан бастап күштік құрылымдарға арналған азық-түлікке бөлінетін қаржы көлемі артатынын, алдағы 3 жыл ішінде әскери қызметшілерге берілетін қаржылай төлемді орташа есеппен 30 пайызға көбейту туралы шешім қабылданғанын хабарлады.
Жоғарғы Бас қолбасшы армияның әскери машығын ұдайы шыңдап отыру керек екенін айтты. Қасым-Жомарт Тоқаев биыл өткен әскери жаттығуларда қазақстандық әскерилер жоғары дайындығын көрсетіп, бітімгерлік миссияларға қатысуға әзір екенін атап өтті. Осыған орай Қорғаныс министрлігіне мүдделі мемлекеттік органдармен бірлесіп 2021 жылдың 1 тамызына дейін Қазақстан Қарулы Күштерінің БҰҰ бітімгерлік операцияларына қатысуын кеңейту жөніндегі Жол картасын әзірлеуді міндеттеді.
Мемлекет басшысы өзінің тапсырмасы бойынша Бейрут портындағы жарылыстың салдарын жою кезінде Ливан халқына көрсеткен көмектері үшін Қарулы Күштердің әскери дәрігерлеріне ризашылығын білдірді. Сондай-ақ Қасым-Жомарт Тоқаев коронавируспен күрес кезінде өздеріне жүктелген жауапты міндетті абыроймен атқарған барлық әскери қызметшілерге алғыс айтты. 
Президент қазақстандық армияны ең озық цифрлық технологиялармен және құралдармен жабдықтаудың маңызды екенін ескертті. Бұл мәселені шешу үшін Мемлекет басшысы Қорғаныс министрінің цифрландыру жөніндегі орынбасары қызметін енгізу туралы шешім қабылдады. Бұдан бөлек Қасым-Жомарт Тоқаев 2021 жылдың 1 қарашасына дейін Әскери бағыттағы біртұтас ақпараттық-коммуникациялық инфрақұрылым операторын құруды тапсырды.
Мемлекет басшысы әскери құрылымдарды қазіргі сын-қатерлерді ескере отырып заманауи қару-жарақпен қамтамасыз етудің бірқатар басымдығын атады. Президент әуе қорғанысын күшейту, әскер түрлері мен тектерінің радоиоэлектронды күрес элементтерін дамыту, әскердің жедел әрекет ету әлеуетін көтеру мақсатында әскери-транспорттық авиация паркін арттыру бағыттарына басымдық берді.
Қасым-Жомарт Тоқаев армия мемлекетіміздің тірегі, егемендіктің кепілі екенін және әрбір қазақстандық сарбаз бен сардар қастерлі Тәуелсіздігімізді күзетіп тұрғанын ұдайы есінде ұстауға тиіс екенін айтты.
Алқа мәжілісінде Қорғаныс министрі Нұрлан Ермекбаев Президентке Қарулы Күштерді дамытудың қорытындылары, сондай-ақ, министрліктің стратегиялық бағыты жөнінде есеп берді.
Сонымен қатар «Оңтүстік» өңірлік қолбасшылығы әскерінің танк бригадасының командирі Табылды Исалиев пен «Оңтүстік» өңірлік қолбасшылығы әскері 66597 әскери бөлімінің взвод сержанты Азат Шайхы баяндама жасады.
Жиыннан кейін Президент елдің Қарулы Күштерінің құрамындағы радиоэлектронды күрес жүргізуге арналған заманауи жоғары технологиялық құрал-жабдықтардың үлгілерімен танысты.
















///Жиында сот жүйесін Қазақстан халқына арналған биылғы Жолдауда көрсетілген басымдықтарға сәйкес одан әрі жаңғырту мәселелері талқыланды.
– Халықтың соттарға сенімі мемлекетке деген сеніммен бара-бар. Осыған байланысты, «100 нақты қадам» Ұлт жоспары аясында маңызды жұмыс атқарылды. Сот жүйесін жетілдіру экономикамызды жаңғыртудың және азаматтардың әлеуметтік әл-ауқатын арттырудың маңызды бөлігі саналады, – деді Елбасы.
Отырыста Президент Әкімшілігінің Басшысы Ә.Исекешев, Жоғарғы Сот төрағасы Ж.Асанов және Жоғары Сот Кеңесінің төрағасы Т.Донақов Мемлекет басшысының тапсырмасымен құрылған Сот жүйесін жаңғырту жөніндегі жұмыс тобының атқарған жұмысының қорытындылары жөнінде баяндама жасады.
Нұрсұлтан Назарбаев сот жүйесінің жұмысындағы кешенді мәселелерді шешу үшін тиісті шаралар қабылдауды тапсырды. Осыған орай, сот жүктемесі соңғы үш жылда екі есе артқаны атап өтілді.
– Бір жұмыс күні ішінде судья 4 отырыс өткізіп, осыншама шешім қабылдап, 150 санкция шығаруы керек. Осыдан кейін, әрине, олардың сапасына қатысты сұрақ туындайды. Бұл істердің 30 пайызы сотта қарауды қажет етпейді, – деді Мемлекет басшысы.
Қазақстан Президенті елімізде сот жүктемесін азайту, азаматтық процесті жеңілдету, сот ісін жүргізудің жылдамдығын арттырып, ашықтығын қамтамасыз ету жөнінде шаралар қабылдауды тапсырды.
– Сот кадрларының сапасы, олардың мүлдем басқа әдістерді талап ететін заманауи экономикалық жағдайларға әзірлігі және бейімделуі – маңызды мәселелердің бірі. Құқықтық сауаты жоқ судьялар бізге реформа жүргізуге көмектесе алмайды. Судьялар құзыреттіліктің, адалдықтың, әділеттілік пен әдептіліктің үлгісі болуға тиіс, – деді Елбасы.
Нұрсұлтан Назарбаев бүгінде судьяларды іріктеу тәртібі күшейтілгенін атап өтті. Мәселен, судья лауазымына 100 үміткердің ішінен 5-еуі ғана сынақтан өткен. Бұл талаптар сот жұмысына күрделі істерді қарастыруға қабілетті әрі біліктілігі жоғары заңгерлерді тарту үшін қойылып отыр. Мұндай мамандарға тиісті жағдай жасалып, лайықты жалақы белгіленеді. 
– Ант берген судьяларға айтарым, ант дегеніміз – жай ғана сөз емес. Өз іс-әрекеттеріңізде антты басшылыққа алуларыңыз керек. Судьялардың жалақысы мен оларды қамтамасыз ету мәселесі салық төлеушілер қаражаты есебінен шешіледі. Сондықтан, судьялар тиімді жұмыс істеуге тиіс. Заң бұзған судьяға ең қатал жаза қолданылуы керек, – деді Мемлекет басшысы.
Қазақстан Президенті кадрлық мәселелердің бәрін Жоғары Соттан Жоғары Сот Кеңесіне беруді ұйғарды. Судьялардың мансаптық ілгерілеуі қоғам тарапынан бағаланатын кәсіби біліктілігі мен адалдығына ғана байланысты болуға тиіс.
Елбасы сот кадрларын сапалы тұрғыда жаңартуға бағытталған заң жобасын әзірлеп, Парламенттің қарауына енгізуді тапсырды.
«Қазақстан Республикасының сот жүйесі және судьяларының мәртебесі туралы» Конституциялық заңға сәйкес, 2019 жылы 470 судья кәсіби бағалаудан өткізіледі. Осыған орай, Нұрсұлтан Назарбаев Жоғарғы Сот пен Жоғары Сот Кеңесінің басшылығына бұл мәселенің шынайылығын қамтамасыз етуді тапсырды.  
– Қоғамда соттарға деген нық сенім болғанда ғана сот жүйесін жаңғырта аламыз. Біздің түпкі мақсатымыз – тәуелсіз әрі сатылмайтын сот билігі. Соттар статистикалық әдістермен ғана емес, сондай-ақ тәуелсіз әлеуметтік зерттеулер жүргізу арқылы бағаланатын болады. Сот құрамы судьялардың қаншалықты адал қызмет етіп, сенімге ие болғанына байланысты бағаланатынын түсінуге тиіс. Заңнаманы қатаң сақтауға негізделген шұғыл әрі ашық сот төрелігі қоғамымыздың негізі мүддесі мен еліміздің стратегиялық даму бағытына сай келеді, – деді Мемлекет басшысы.
Қазақстан Президенті сот ісін жүргізуде және электрондық сервистер жұмысында жаңа форматтар енгізуді, сондай-ақ сот ғимараттарында фронт-кеңселер құруды тапсырды.
Белгіленген міндеттердің жүзеге асырылуына бақылау жасауды қамтамасыз ету Президент Әкімшілігіне жүктелді. Бұл орайда, сот істерінің сапалы әрі уақтылы қаралуына, сондай-ақ азаматтардың талабын қанағаттандыруға баса мән берілуі керек.



///Мемлекет басшысы Беларусь Республикасының Президентіне ілтипат білдірді және олардың бұл кездесуі, Қазақстанның астанасы Нұр-Сұлтан деп аталғаннан кейін, бірінші рет өтіп отырғанын айтты.
– Біз сіздің қызметіңізді мұқият бақылап, еліңізді дамытудағы зор жетістіктеріңізді айтып отырамыз. Сіз Президент лауазымында ұзақ жылдан бері қызмет етіп келесіз және мемлекетіңіздің беделі мен әлеуетін нығайту үшін бар мүмкіндікті жасап жатырсыз, – деді Қасым-Жомарт Тоқаев.
Александр Лукашенко дәстүрлі түрде жылы қарсы алғаны және кездесуге мүмкіндік туғызғаны үшін Қасым-Жомарт Тоқаевқа ризашылық білдірді.
Беларусь басшысы тәуелсіз Қазақстанның қалыптасу жолындағы Елбасы Нұрсұлтан Назарбаев пен Президент Қасым-Жомарт Тоқаевтың рөлін ерекше атап өтіп, елімізде болып жатқан ішкі саяси үдерістерге оң баға берді.
– Біздің қарым-қатынастарымызға келер болсақ, ол әрдайым жақсы болады. Сіздермен бірге ынтымақтастығымыз нақты бағыттар бойынша ілгерілей беретініне күмәнім жоқ, – деді А.Лукашенко.
Тараптар екіжақты қарым-қатынастардағы, өңірлік және халықаралық күн тәртібіндегі өзекті мәселелерді талқылады.



/// 
Нұрсұлтан Назарбаев Қызыл алаңда өткен әскери парадта болды, сондай-ақ Белгісіз солдат зиратына гүл қою рәсіміне қатысты.
    ***
Мәскеудегі мерейтойлық парадқа 16 мыңнан астам әскери қызметші, 194 құрлықтық әскери техника, 143 ұшақ және тікұшақ қатысты.
Қызыл алаңнан Ұлы Отан соғысындағы әскерилердің формасын киген тарихи жауынгерлік есептоптар сап түзеп жүріп өтті. 
Парад барысында ТМД-ға қатысушы мемлекеттердің қарулы күштері мен басқа да бірқатар шет елдерден он есептоп салтанатты шеру тартты. Біздің елімізден парадқа Қазақстан Республикасы Қарулы Күштері Құрлық әскерлерінің әскери институтының курсанттары қатысты.

Қызыл алаңдағы Жеңіс парадына 2 300-ден астам адам, соның ішінде таяу және алыс шетелдерден ардагерлер шақырылды. Мәскеудегі салтанатты іс-шараларға 30-ға жуық шетелдің мемлекет және үкімет басшылары, халықаралық ұйымдардың жетекшілері қатысты. 








///Мемлекет басшысы қазақстандықтарды Конституция күнімен құттықтап, оның талаптарын мүлтіксіз орындау, рухын берік ұстану еліміздің табысты дамуының басты қайнар көзі мен кепілі болып саналатынын атап өтті.
Қазақстан Президенті Негізгі заңның нормаларының арқасында экономикалық өсімді, халықтың әл-ауқатының артуын, халықаралық аренада республика беделінің жоғарылауын қамтамасыз еткен терең реформалар жүргізілгеніне тоқталды.
Нұрсұлтан Назарбаев атап өткендей, Конституцияда белгіленген қазақстандық құндылықтар «Мәңгілік Ел» патриоттық актісінде көрініс тапты.
Мемлекет басшысы барша қазақстандықтарға бақ-береке тілеп, қоғам мен мемлекеттің ортақ күш-жігерінің Конституция әлеуетін жан-жақты ашуға бағытталғанын атап өтті.  
///Қазақстан Республикасы Парламентінің сессиясын ашқан Елбасы сындарлы заң шығару дәстүрін жалғастыру қажет екенін атап өтті.
– Жаңа заңдарды әзірлеу мен қабылдаудың барлық мәселелері жөнінде Үкіметпен тығыз әрі үйлесімді өзара іс-қимыл жүргізу қажет. Осы орайда, заңдар тиянақты әрі сапалы әзірленген болуы тиіс. Әсіресе Сенат пен Мәжіліс депутаттарының халыққа жаңа заңнаманың мақсаттары мен міндеттерін жеткілікті түрде түсіндірудегі рөлін арттыру маңызды, – деді Нұрсұлтан Назарбаев.
Қазақстан Президенті әлемдік экономика мен саясаттағы күрделі жағдайға назар аударды.
– Әлемдегі көптеген экономикасы дамыған және дамушы мемлекеттер қиындықты бастан кешуде. Елдер арасындағы инвестиция ағынының көлемі азайды. Біз әлемдік экономиканың бөлігі болғандықтан, мұның бәрі Қазақстандағы жағдайға да кері әсерін тигізуде. Осындай жағдайда Үкімет пен Ұлттық банктің дағдарысқа қарсы іс-қимыл жоспарының іске асырылуы жалғаса береді, ол жаңа шаралармен уақтылы толықтырылып отырады,  – деді Нұрсұлтан Назарбаев.
Мемлекет басшысы депутаттық корпусты алда ауқымды жұмыс күтіп тұрғанын айтты.
– Жаңа сессияның аясында Сіздерге 50 шақты заң жобасын талқылап, қабылдау қажет. 7 жаңа заңды қабылдауға депутаттар бастамашылық етті және оны Үкімет қолдады. Бұл бастамалар – депутаттық корпустың жоғары кәсібилігінің айқын дәлелі. Өткен сессия аясындағы 28 жоба бойынша талқылау үдерісі басталды, – деді Қазақстан Президенті.
Бұдан бөлек, Нұрсұлтан Назарбаев Парламент Палаталары қызметінің барынша жариялы болуы қажеттігіне тоқталды.
– Заңдарды қабылдаудың қажеттігі мен бүкіл қисыны қазақстандықтарға айқын әрі түсінікті болғаны маңызды. Күзгі сессиядан бастап Сенат пен Мәжіліс жұмысының, сондай-ақ Парламент Палаталарының бірлескен отырыстарының тікелей онлайн-көрсетілімін енгізу бұған септігін тигізетін болады. Сонымен қатар, заң шығару үдерісінің аясын кеңейту қажет. Жобаларды әзірлеу кезеңінде оған қоғамдық сарапшылар, парламенттік емес партиялар мен үкіметтік емес ұйымдар және БАҚ өкілдерін тарту керек. Халықты алдын-ала ақпараттандыру және тиісті  құқықтық жаңалық-өзгерістерді қоғамдық талқылау жөніндегі ЭЫДҰ елдерінің тәжірибесін белсене қолдану керек, – деді Елбасы.
Сөзінің соңында Нұрсұлтан Назарбаев жиналғандарды кезекті парламенттік сессияның басталуымен құттықтап, зор денсаулық және жемісті жұмыс тіледі.
Мемлекет басшысының сөйлеген сөзінің толық мәтінін мына жерден қараңыз.




///
	 

	Авторлар Елбасы саясатының арқасында еліміздің әлеуметтік-экономикалық ахуалы жылдан-жылға жақсарып келе жатқанын атап өткен.

	Одан әрі хатта: «Қазақстан бүгінде әлемдік аренада беделді, абыройы жоғары мемлекеттер қатарына қосылды. Халық тұрмысының жақсаруы, экономиканың нығаюы және халықаралық қауымдастықтың бізбен санасуы – осының нақты дәлелі. Бұл – қазақстандықтар үшін зор қуаныш», – делінген.

	Хат иелері Президент тапсырмасымен «Бейнеу-Бозой» халықаралық газ құбырының құрылысы жүргізілгеніне, мұның оңтүстік өңір тұрғындарының көгілдір отынға деген сұранысын толық шешетініне тоқталған.

	Сондай-ақ, зиялы қауым өкілдері хат соңында: «Бұл жоба – Тәуелсіздіктің және Сіздің басшылығыңыздың арқасында елдегі әлеуметтік мәселелердің кешенді, ауқымды шешіліп отырғанының тағы бір айғағы. Қазақстанды көркейтудегі ерен еңбегіңіз үшін оңтүстікқазақстандықтар атынан зор алғыс айтамыз», – дейді.

	Ұжымдық хатқа Социалистік Еңбек Ерлері Б.Шүкірбеков, Т.Ағабеков, жазушы М.Байғұт, Қазақстанның құрметті журналисі Б.Қонысбек, ОҚО ардагерлер кеңесінің төрағасы Ж.Мәуленқұлов, ОҚО кәсіподақтар кеңесінің төрағасы Д.Шерімқұлов, еңбек ардагері С.Барахова, т.б. қол қойған.
///Президентке Елордадағы эпидемиологиялық жағдайды тұрақтандыру және вакцина салу шаралары жөнінде мәлімет берілді.
Қасым-Жомарт Тоқаев азаматтар коронавирусқа қарсы екпені тезірек алған жағдайда ғана қоғамдық орындарда бір-біріне қауіп төндірмейтінін, бизнес жандана түсетінін, қызметкерлердің жұмыс орындарына алаңдамай баруына және халықтың қалыпты өмірге қайта оралуына толық мүмкіндік болатынын айтты.
Президент тұрғындарға вакцина салуды уақытылы және жаппай ұйымдастыру, эпидемиологиялық жағдайды бақылауда ұстап, халықтың денсаулығын сақтау жөнінде қала әкіміне тапсырма берді.
Мемлекет басшысына қаладағы халық санының артуына байланысты білім беру ошақтарын салу арқылы үш ауысымдық мектептердің мәселесін шешу, кезекте тұрған азаматтарды қолжетімді баспанамен қамтамасыз ету бойынша ақпарат берілді.
Сонымен қатар Қасым-Жомарт Тоқаев Алтай Көлгіновке қаланы газдандыру мәселесін шешуді, инвестиция тартуды, Жұмыспен қамту жол картасын тиімді жүзеге асыруды, шағын және орта бизнеске қолдау көрсетуді тапсырды.
///Әңгіме барысында Өзбекстан Президенті Нұрсұлтан Назарбаевқа биылғы 8-9 маусымда Астанаға келген өзбек делегациясына қонақжайлық көрсеткені үшін ризашылық білдіріп, «ЭКСПО-2017» халықаралық көрмесінің жоғары деңгейде ұйымдастырылғанын атап өтті.
Сонымен қатар, екі ел көшбасшылары екіжақты ынтымақтастықтың жағдайы мен перспективаларын талқылап, күн тәртібіндегі өңірлік және халықаралық өзекті мәселелер бойынша пікір алмасты.
Телефон арқылы сөйлесуге Өзбекстан жағы бастамашы болды. 
///
	 

	Кездесу барысында сауда-экономикалық, энергетикалық және көлік-транзиттік салалардағы екіжақты ынтымақтастықтың басым бағыттары қаралып, интеграциялық құрылымдар аясындағы ықпалдастық мәселелері талқыланды.

	Нұрсұлтан Назарбаев пен Дмитрий Медведев өңірлік және халықаралық күн тәртібіндегі өзекті жайттар туралы да сөз қозғады.

	Қазақстан Президенті біздің ел мен Ресейдің арасындағы ынтымақтастық толық сенім негізінде дамып жатқанын айтты.

	– 1 қаңтардан бастап біздің мемлекеттеріміз Еуразиялық экономикалық одақ аясында ықпалдасатын болады. Қазіргі кезде сауданың төмендегені айтылуда, бірақ ол ақшалай мәнге қатысты байқалып отыр, ал ынтымақтастықтың нақты көлемі өсіп, бірлескен кәсіпорындар дамып келеді. Баға конъюнктурасы жақсарған кезде көрсеткіштер де жақсы жағына қарай өзгеретін болады. Ортақ кедендік шекара, адамдар мен жүктердің еркін қозғалысы елдеріміз үшін зор игілік болып саналады, – деді Мемлекет басшысы.

	Нұрсұлтан Назарбаев Д.Медведевтің осы сапары Қазақстан мен Ресейдің ынтымақтастығын одан әрі дамытуға септігін тигізетіндігіне сенім білдірді.

	Ресей Премьер-Министрі екі елдің арасындағы ынтымақтастықтың деңгейі өсіп келе жатқанына тоқталды.

	– Біз шынымен де өте жақын серіктестерміз. Біздің алдымызда бастауында Сіз тұрған өте салиқалы интеграциялық жоба бар. Еуразиялық экономикалық одақтың келесі жылдан бастап жұмыс істейтіні өте маңызды. Осы сәтті пайдалана отырып, Сізді және достас Қазақстан халқын келе жатқан Тәуелсіздік мерекесімен құттықтауға рұқсат етіңіз, – деді Д.Медведев.


///
	 

	Кездесу барысында банктің Қазақстандағы қызметі, оның еліміздің қаржы-экономикалық секторын дамытуға бағытталған түрлі жобаларды жүзеге асыруға қатысу мәселелері талқыланды.

	Нұрсұлтан Назарбаев пен Герман Греф республиканың банк саласының дамуындағы оң қарқынға тоқтала отырып, оның өсіп келе жатқан әлеуетін атап өтті.

	«Ресей Сбербанкі» ААҚ – Ресей Федерациясы мен ТМД елдерінің аумағындағы ірі банк. Оның қызметін 100 миллионнан астам жеке тұлға және 1 миллионға жуық кәсіпорын пайдаланады. 15 филиалы бар «Ресей Сбербанкі» АҚ еншілес банкі Қазақстанда 2006 жылдан бері жұмыс істейді.

	
	 


///
	 

	Мемлекет басшысы Габала қаласындағы Түркітілдес мемлекеттер ынтымақтастық кеңесінің үшінші саммитіне қатысады.

	Сондай-ақ Қазақстан Президенті Әзербайжан Республикасының Президенті Ильхам Әлиевпен, Қырғыз Республикасының Президенті Алмазбек Атамбаевпен және Түркия Республикасының Президенті Абдулла Гүлмен екіжақты кездесулер өткізеді.
///
	 

	Рәсімді ашқан Мемлекеттік хатшы, ұлттық мерекеміз – Тәуелсіздік күні қарсаңында жоғары наградаларды табыс етудің терең символдық мәнін атап өтті. Бұл күндері бүкіл еліміз айрықша үздік деп танылған, қоғамды дамытуда және Қазақстан Республикасының тәуелсіздігін нығайтуда халықтың құрметіне бөленген барша қазақстандықтарды марапаттайды.

	Республикамыз қол жеткізген табыстар Елбасының стратегиялық көрегендігі мен саяси күш-жігерінің, сондай-ақ ел азаматтарының қалтқысыз қызметі мен қажырлы еңбегінің  айқын көрінісі болып табылады.

	Марапатталғандардың ішінде мәдениет, білім және ғылым, денсаулық сақтау салаларының қайраткерлері, экономика және бизнес өкілдері бар.

	Кездесу соңында Г.Әбдіқалықова қатысушыларды алдағы Тәуелсіздік күнімен құттықтап, баршасына бейбітшілік пен құт-береке, Отанымыздың игілігі жолындағы еңбектеріне табыс тіледі. 
///
	 

	Қазақстан Республикасы Конституциясының 44-бабына сәйкес мыналар:

	Қайрат Нематұлы Келімбетов – Қазақстан Республикасы Премьер-Министрінің орынбасары;

	Ербол Тұрмаханұлы Орынбаев – Қазақстан Республикасы Премьер-Министрінің орынбасары;

	Әсет Өрентайұлы  Исекешев – Қазақстан Республикасы Премьер-Министрінің орынбасары –  Қазақстан Республикасының Индустрия және жаңа технологиялар министрі;

	Асылжан Сарыбайұлы Мамытбеков – Қазақстан Республикасының Ауыл шаруашылығы министрі;

	Берік Мәжитұлы Имашев – Қазақстан Республикасының Әділет министрі;

	Бақытжан Тұрсынұлы Жұмағұлов – Қазақстан Республикасының Білім және ғылым министрі;

	Салидат Зекенқызы Қайырбекова – Қазақстан Республикасының Денсаулық сақтау министрі;

	Асқар Қуанышұлы Жұмағалиев – Қазақстан Республикасының Көлік және коммуникация министрі;

	Болат Бидахметұлы Жәмішев – Қазақстан Республикасының Қаржы министрі;

	Әділбек Рыскелдіұлы Жақсыбеков – Қазақстан Республикасының Қорғаныс министрі;

	Нұрлан  Жамбылұлы  Қаппаров – Қазақстан Республикасының Қоршаған ортаны қорғау министрі;

	Дархан Қамзабекұлы Мыңбай – Қазақстан Республикасының Мәдениет және ақпарат министрі;

	Сауат Мұхаметбайұлы Мыңбаев – Қазақстан Республикасының Мұнай және газ министрі;

	Владимир Карпович Божко – Қазақстан Республикасының Төтенше жағдайлар министрі;

	Қалмұханбет Нұрмұханбетұлы Қасымов – Қазақстан Республикасының Ішкі істер министрі;

	Жанар Сейдахметқызы Айтжанова – Қазақстан Республикасының Экономикалық интеграция істері министрі болып тағайындалсын.

	 

	Қазақстан Республикасының

	                Президенті                                                                                                                 Н. Назарбаев
///Мемлекет басшысы жоғары сапалы ферросилиция (FeSi75) өндірісімен танысты. Бұл өнімнің қоспасы болат, шойын қорыту кезінде металлдардың механикалық және коррозиялық төзімділігін жақсарту үшін қолданылады.
Қасым-Жомарт Тоқаевқа өндіріс процесі мен өндірісте, құрылыста, кеме, әуе көліктерін және автомобиль жасауда қолданылатын дайын өнімдер көрсетілді.
Зауыттың қуаттылығы жылына 180 мың тонна өнім өндіруге жетеді. Онда қолданылатын технология ферросилиция мен ферромарганец өндіруге мүмкіндік береді. Жобадағы отандық өнімнің үлесі 95 пайыздан асады.
Зауыттың акционерлері Е.Нығматулин, Д.Кемертелидзе және Ж.Аппаз аталған жобаның жергілікті және жаһандық сұранысты қамтамасыз ететінін айтты. Атап айтқанда, мұнда өндірілген ферросилиция Қазақстаннан бөлек, Еуропа, Оңтүстік Шығыс Азия, Солтүстік және Оңтүстік Америка елдерінің нарығына шығарылады.
Кәсіпорынның өнімі сапасы жағынан ең жоғары әлемдік талапқа сай келеді. Пандемия кезінде компания өнімнің сатылу аумағын 15 елге арттырып, Қазақстанның экспорттық әлеуетін көтеруге үлес қосты. Қазіргі таңда зауыт өз өнімін әлемнің 37 еліне экспорттайды.
Компания COVID-19 пандемиясының бірінші толқыны кезінде жұмыс кестесін вахталық әдіске көшіріп, барлық қажетті жағдай жасағанының арқасында қазіргі өндіріс көлемін сақтап қалды.
Сонымен қатар Президент өндірісті басқару орталығын аралап көріп, «Qaz Qarbon» ЖШС-нің жаңа жобасымен танысты.
– Бұл өте қажетті және жақсы жоба. Құтты болсын. Қазақстанды индустриаландыруға қомақты үлес қосқанын айтпағанның өзінде, ел экономикасының маңызды активі саналады. Өндірісті жылдам көріп шықтық. Бірақ бұған қатысты үлкен жоспарларымыз бар. Бақылап, көмектесіп отырамыз, – деді Мемлекет басшысы.
Кездесу соңында Қасым-Жомарт Тоқаев ферроқорытпа зауытының еңбек ұжымына табыс тіледі.
 












///Жұмыс тобын Қазақстан Республикасы Президенті Әкімшілігінің Басшысы басқарады. Оның құрамына Қазақстан Республикасы Парламентінің, Үкіметінің, Жоғарғы Сотының, өзге де мемлекеттік органдардың өкілдері, сондай-ақ заңгер қоғамдастығы мен ғылыми-сараптамалық қауымдастықтың өкілдері кірді.
///
	 

	Г.Әбдіқалықова форумға қатысушыларға арнаған сөзінде Қазақстан Республикасы тәуелсіздік алған кезеңнен бері қылмыстық-құқықтық қатынастарды, оның ішінде қылмыстық жазалауды орындау саласында ізгілендіру саясатын жүйелі әрі дәйекті жүргізіп келе жатқанына тоқталды. Бұл бағытта еліміздің пенитенциарлық жүйесін ізгілендіру және бейтараптандыру үдерісін одан әрі дамытуға бағытталған жаңа Қылмыстық, Қылмыстық-процессуалдық және Қылмыстық-атқарушылық кодекстердің қабылдануы елеулі қадамға айналды.

	Мемлекеттік хатшы қатысушыларды алда келе жатқан Ұлттық мерекеміз – Тәуелсіздік Күнімен құттықтап, жұмыстарына табыс тіледі. Г.Әбдіқалықова ел Қазақстан Президентінің стратегиялық бағыты адамның толыққанды дамуы үшін барлық жағдайлар жасауға, оның құқықтары мен бостандықтарын іске асыруға, материалдық әл-ауқатын мейлінше арттыруға бағытталғанын атап өтті.

	Форум барысында қатысушылар түрмеде жұмыспен қамтылғандар санын 2018 жылға қарай 75%-ға дейін арттыруды мақсат етіп отырған, Халықаралық түрме реформасы әзірлеген «Түзеу мекемелеріндегі жұмыспен қамтамасыз ету – 2017» жобасын талқылады. Жобада ұсынылған  заңнаманы жетілдіру және еңбек қызметін ұйымдастыру тәжірибесін, түзеу мекемелерінің өндірістік базасы мен оқу жүйесін дамытуды, бизнес құрылымдарын тарту шараларын қарады.

	Форум аясында сотталғандарды түзеу және әлеуметтік бейімдеу, олардың еңбекке деген дағдыларын қалыптастыру мен ұштау мәселелері жөнінде пікір алмасылды.
///
	 

	Көрмені аралау кезінде Мемлекет басшысы «Абу-Даби Плаза», «Астана ЭКСПО-2017», «Көк жайлау» тау курорты» және Алматы медициналық орталығы тәрізді жобалардың жүзеге асырылу барысымен танысты.

	Сонымен қатар Қазақстан Президентіне Щучинск-Бурабай курорттық аймағын дамыту және қала сыртындағы Borovoe Country Club коттедж кентінің, гольф-клубтың, сондай-ақ Назарбаев Университетінің ғылыми-зертханалық кешенінің жобалары көрсетілді. 

	Нұрсұлтан Назарбаев сондай-ақ «Верный капитал» компаниясы жобалаған қала маңындағы коттедж-үйді қарап көрді.

	
	 

///Мемлекет басшысы Қасым-Жомарт Тоқаев Нұр-Сұлтан қаласына жұмыс сапарымен келген Ресей Федерациясының Сыртқы істер министрі Сергей Лавровты қабылдады.
Қасым-Жомарт Тоқаев мемлекеттер арасындағы өзара қарым-қатынастар мен ынтымақтастыққа тың серпін беру тұрғысынан министрдің бұл сапарының маңызды екенін айтты.
– Қазақстан мен Ресей – одақтас әрі стратегиялық серіктестер. Ынтымақтастығымыздың күн тәртібі өте тығыз және қол жеткізген уағдаластықтарды жүзеге асыру үшін көп жұмыс атқаруды қажет етеді. Сондықтан сіздің сапарыңыз барысында және ведомство басшылары деңгейіндегі, сондай-ақ, ең жоғары деңгейдегі кездесулер барысында алға қойған мақсаттарымызға  қол жеткіземіз деп ойлаймын. 23 наурызда Владимир Путинмен өңіраралық кездесу өткізудің маңыздылығы туралы сөйлестік. Өкінішке қарай, пандемия салдарынан кейінге шегерілді. Біз кез келген форматта, мүмкіндігінше бетпе-бет кездесуге уағдаластық. Егер мұның сәті түспесе, онда аталған кездесуді видео конференция режимінде міндетті түрде өткіземіз. Өйткені бұл аса маңызды, – деді Мемлекет басшысы.
Қасым-Жомарт Тоқаев Қазақстанға вакцинаның қосымша бөлігін жіберу мәселесіне қолдау көрсеткені үшін Владимир Путинге ризашылығын білдірді.
– Біз пандемияға қарсы бірлескен күресте түсіністік танытып, көмек көрсеткені үшін Ресей басшылығына, Ресей Федерациясының Президентіне ризашылығымызды білдіреміз. 23 наурызда сөйлескен кезде Ресейден қосымша 4 миллион мөлшерде вакцина алу жөнінде мәселе көтердім. Менің өтінішімді түсіністікпен қабылдады. Бұған дейін біз Қарағанды фабрикасында бірлесіп вакцина өндіруге уағдаласқан едік. Қазір өндіріс жолға қойылды. Жақында ғана мен өзім де Қазақстанда өндірілген «Спутник V» вакцинасын салдырдым. Жуырда Үкіметтің кеңесін өткізіп, халықты жаппай вакциналауды жеделдетуді тапсырдым. Бұл міндет, біріншіден, нарыққа вакцинаны тиісті мөлшерде жеткізуге, екіншіден, халыққа вакцина салудың маңыздылығын түсіндіру жұмыстарын жүргізуге байланысты. Қазір жұрттың көпшілігі бұл шараның маңыздылығын толық түсінбей жатыр. Әрине, біз вакцинаны тегін саламыз. Сондықтан мен өзім де вакцина егуден басқа жол жоқ екенін үнемі айтып келемін, – деді Мемлекет басшысы.
Өз кезегінде Сергей Лавров Президент Владимир Путиннің сәлемі мен ілтипатын жеткізіп, Ресей тарапы вакцина жеткізу мәселесін шешетінін айтты.
Кездесу барысында екіжақты ынтымақтастықтың негізгі аспектілері, оның ішінде, сауда-экономикалық және мәдени-гуманитарлық байланыстар, ғарыш саласындағы өзара іс-қимылды одан әрі дамыту мәселелері талқыланды.
– Келесі айда видео конференция форматында Жоғары еуразиялық экономикалық кеңестің отырысын ұйымдастыру жоспарланып отыр. Бұл біздің короновирус індетінен кейінгі кезеңдегі ынтымақтастығымызды жалғастыруға бағытталған ортақ күш-жігерімізді жұмылдыру жолындағы маңызды кезең. Өзіңіз атап өткендей, біз Президенттердің қатысуымен өтетін 17-аймақаралық форумды өткіземіз. Бірақ оның қандай форматта болатыны эпидемиологиялық жағдайға байланысты. Біздің қарым-қатынастарымыз өте жақсы. Сауда-экономикалық ынтымақтастық мәселелері бойынша премьер-министрлер екі рет кездесті, вице-премьерлер одан да жиі байланыс жасап тұрады. Қарым-қатынастар пандемия кезінде де үзілген жоқ. Ю.Гагариннің ғарышқа ұшқанына 60 жыл толуын атап өтеміз. Бұл – біздің ғарышты бейбіт игеруге қосқан ортақ үлесіміз. Байқоңырдағы біздің өзара іс-қимылымызды одан әрі өркендету және Қазақстанның ғарыштық әлеуетін дамыту жөніндегі бірлескен жұмыстарымыз қарқынды жүріп жатыр, – деді Сергей Лавров.

///Кездесу барысында Қазақ ұлттық аграрлық университетінің ректоры жоғары оқу орнының қызметі мен даму перспективасы жөнінде мәлімдеді.
– Біз бүгінде он бір халықаралық консорциумға мүшеміз. 2015 жылдан бастап QS ЕЕСА («Дамушы Еуропа және Орталық Азия») тұжырымы бойынша әлемнің үздік университеттерінің рейтингіне қатысып, бұл бағалау аясында алғашқы жылы 150 жоғары оқу орнының ішінен 67-орынға ие болдық. Қазіргі уақытта университетте 50-ге жуық ғылыми жоба іске асырылуда, – деді Т.Есполов.
Сонымен қатар, Мемлекет басшысына отандық агроөнеркәсіптік кешенді инновациялық дамытуға мүмкіндік беретін университеттің агротехнологиялық хабының қызметі жөнінде айтылды.
– Бұл хаб жаңа технологияларды, идеялар мен стартап жобаларды іздестіруге, оларды тартуға және енгізуге, сондай-ақ мемлекет-жекеменшік серіктестігінің тетіктерін іске асырып, университеттің өзін-өзі қаржыландыруын және дербестігін қамтамасыз етуге арналған, – деді Қазақ ұлттық аграрлық университетінің ректоры.
Қазақстан Президенті еліміздің аумағында ауыл шаруашылығы саласындағы ғылыми орталық құру қажет екенін атап өтті.
– Ғылыми зерттеулердің нәтижелерін енгізу мен мамандарды даярлаудың тиімділігін арттырған жөн. Сондай-ақ, агроөнеркәсіптік кешеннің бәсекеге қабілетті, экспортқа бағытталған өнімдерінің көлемін арттыру керек, – деді Нұрсұлтан Назарбаев.

///Кездесу барысында Нұрсұлтан Назарбаевқа министрліктің қазіргі қызметі және алдағы жұмыс жоспары туралы мәлімделді.
Елбасы сыртқы саяси бағытымыздың сабақтастығын қамтамасыз етудің және Қазақстанның стратегиялық серіктестерімен ынтымақтастықты нығайтуға бағытталған шараларды біртіндеп іске асырудың маңыздылығына тоқталды.
– Елімізде елеулі саяси өзгерістер болды. Биліктің қалыпты әрі бейбіт жолмен берілуін қамтамасыз етіп, бүкіл әлемге Конституция аясында әрекет ететінімізді көрсеттік. Бұл – барша жұрт үшін айтулы оқиға. Қазір ең бастысы – осыған дейін қалыптасқан сыртқы саяси бағытымыздан айнымау. Ең алдымен, жақын көршілерімізбен арадағы қатынастарға назар аудару керек. Бұл қатынастар өзара сенімге негізделуге тиіс, – деді Нұрсұлтан Назарбаев.
Қазақстанның Тұңғыш Президенті, сондай-ақ, шет елдерге жасалатын сапарларға және халықаралық іс-шараларға мұқият дайындалу қажеттігін атап өтті.
– Қазіргі таңда мынадай мәселелерге баса мән беру керек. Біріншіден, Оңтүстік Корея Президентінің Қазақстанға сапары. Екіншіден, «Бір белдеу, бір жол» форумына қатысу үшін Қытай Халық Республикасына жасалатын сапар. Сонымен қатар, Еуразия экономикалық одағының мерейтойлық саммитін өткізу үшін жақсылап дайындалу керек. Оның бес жылдығын елордамызда атап өтеміз, – деді Елбасы.
Сыртқы істер министрі Б.Атамқұлов елімізде болған саяси оқиғаларды халықаралық ұйымдардың басшылары оң бағалап жатқанын жеткізді.
– Халықаралық ұйымдардың басшылары Қазақстанның халықаралық міндеттемелерді жүзеге асыра беретініне сенім білдіруде. Әлемдік қоғамдастық Сіздің жаһандық бастамаларыңызды және қауіпсіздікті қамтамасыз етуге қосқан үлесіңізді, соның ішінде ядролық қарусыздану мен ядролық қаруды таратпау ісіне сіңірген еңбегіңізді жоғары бағалауда, – деді Б.Атамқұлов.
 
Қазақстан Республикасының Тұңғыш Президенті – Елбасының Баспасөз қызметі

///Мемлекет басшысы қазақстандықтарды Конституция күнімен құттықтап, оның талаптарын мүлтіксіз орындау, рухын берік ұстану еліміздің табысты дамуының басты қайнар көзі мен кепілі болып саналатынын атап өтті.
Қазақстан Президенті Негізгі заңның нормаларының арқасында экономикалық өсімді, халықтың әл-ауқатының артуын, халықаралық аренада республика беделінің жоғарылауын қамтамасыз еткен терең реформалар жүргізілгеніне тоқталды.
Нұрсұлтан Назарбаев атап өткендей, Конституцияда белгіленген қазақстандық құндылықтар «Мәңгілік Ел» патриоттық актісінде көрініс тапты.
Мемлекет басшысы барша қазақстандықтарға бақ-береке тілеп, қоғам мен мемлекеттің ортақ күш-жігерінің Конституция әлеуетін жан-жақты ашуға бағытталғанын атап өтті.  
///Қазақстан Президентіне ұлттық атом компаниясының 2020 жылы атқарған жұмыстарының негізгі нәтижелері мен алдағы кезеңге арналған жоспарлары туралы баяндалды.
Ғалымжан Пірматовтың айтуынша, компания коронавирус пандемиясына қарамастан алдына қойылған барлық міндетті орындаған. «Қазатомөнеркәсіп» акционерлік қоғамы үшінші жыл қатарынан өнім өткізу ісінде жоғары көрсеткіштерге қол жеткізіп, уран өндіру және сату көлемі бойынша әлемдік нарықтағы көшбасшы мәртебесін сенімді түрде сақтап отыр.
Сонымен қатар Мемлекет басшысына цифрлық трансформация бағдарламасының жүзеге асырылу барысы, компаниядағы бизнес-процестердің жетілдірілуі және жылу бөлетін құрылғылар (ЖБҚ) шығаратын зауыт құрылысының аяқталуы жөнінде мәлімет берілді.
Кездесу қорытындысы бойынша Қасым-Жомарт Тоқаев «Қазатомөнеркәсіп» басшысына бірқатар нақты тапсырма берді.
 

/// 
Елбасы жиналғандар мен барша Қазақстан халқын ұлттық мереке – Тәуелсіздік күнімен құттықтады.
Тұтас бір дәуірлердің куәгері болған біздің халық өз дамуында көпғасырлық күрделі жолдан өтті. Әл-Фараби айтқан екен, мемлекет те адам сияқты өз өмірінде екі табалдырықтан аттайды. Біріншісі – өмірге келуі, екіншісі – ересек өмірге қадам басуы. Осы кезеңдердің әрқайсысы қайталанбайтын әрі қымбат кезең болып саналады, – деді Қазақстан Президенті.
Нұрсұлтан Назарбаев 24 жасқа толған Қазақстан ұлы мақсаттарға қол жеткізуге ұмтылатынын атап өтті.
Тарих – біздің халқымыздың сақ пен түркінің, Қазақ хандығының дәуірінде, Ұлы Отан соғысы кезінде көрініс тапқан ұлы күресінің куәсі. Бұл біздің өткеніміз және тағдырымыз. Бабаларымыз ұмтылған аңсарлы мақсат – Тәуелсіздікке біздің ұрпақ қол жеткізді. Сондықтан да бұл күн тұтас ұрпақтардың орындалған арманын білдіретін қуанышты әрі маңызды мереке болып саналады. Өйткені, тәуелсіздік пен теңдік, егемендік пен мемлекеттілік – кез келген халық үшін аса құнды ұғымдар, – деді Қазақстан Президенті.
Мемлекет басшысы еліміз небәрі 24 жылда жаңару үдерісін өткеріп, бүкіл әлемде сый-құрметке ие болғанына назар аударды.
Ширек ғасырға жуық кезеңде біз кейбір мемлекеттер ештеңесіз шығатын, ал енді бірі ғасырларды сарп ететін тарихи жолдан өттік. Бұл бабалардың ерлігімен рухтанып, болашақ ұрпаққа жол ашқан барша қазақстандықтардың еңбегі арқасында мүмкін болды, – деді Нұрсұлтан Назарбаев.
Қазақстан Президенті Отанды сүю айрықша бақыт екенін айтты.
Шексіз арман жолында Отан үшін орасан қиындықтардан өтуге болады. Біз өз егемендігімізді бабалардың өнегесі мен халқымыздың парасаттылығының арқасында алдық. Тәуелсіздік – күшті рухпен және мықты мінезбен ғана ұстап тұруға болатын тарих толқыны, – деді Мемлекет басшысы.
Нұрсұлтан Назарбаев Тәуелсіздік бүкіл халық үшін зор жауапкершілік екеніне назар аударды.
Біз осы тағдырды қабыл алып, бірлік пен еңбек арқылы тарихи жолымызбен шығынсыз жүріп келеміз. Біздің ел егемендігін нығайтып, Мәңгілік ел болуға бағдар ұстады. Сондықтан Тәуелсіздік күні – барша Қазақстан халқы мен әлемнің барлық түкпіріндегі достарымыз үшін ұлы мереке, – деді Қазақстан Президенті.
Мемлекет басшысы бүгінде қазақстандықтар үшін біздің дәуірді Тәуелсіздікті жариялағанға дейін және одан кейін деп бөлу қалыпты жайтқа айналып келе жатқанын айтты.
1991 жылы 16 желтоқсанда Қазақстан мүлде жаңа тарихын бастады. Біздер, қазақстандықтар, ұлт өрлеуінің қазақстандық дәуірінің негізін қалаушыға әрі тұңғыш ізашарына айналдық. Бұл – біздің ізгі уақытымыздың және барлық ұлы жетістіктеріміздің сипатын дәл беретін атау. Біз Тәуелсіз Қазақстанмен бірге өсіп келеміз, – деді Нұрсұлтан Назарбаев.
Қазақстан Президенті еліміздің жолы бірлікпен және келісіммен астасып жатқанын айтты.
Жыл басында өткен президент сайлауы біздің табысты түрде болашағы біртұтас ұлтқа айналып келе жатқанымызды көрсетті. Бірлік пен келісімді сақтап, нығайту оңай жұмыс емес. Ол даналық пен көргенділікті, көрегендік пен еліміздің барша азаматтарының өзара сыйластығын қажет етеді. Ғылым Жер бетіндегі әрбір этнос кемінде бір ерекше қасиетке ие екенін айтады. Біздің өміріміз Қазақстандағы 100 этностың 100 айрықша және қайталанбас қасиеті бар екенін көрсетіп отыр. Соның бәрі жиналып келіп біздің Біртұтас Ұлтымыздың бірегей басымдылығын құрайды. Қазақстанның әрбір этносы – біздің байлығымыз. Көпэтностылық – біздің ортақ ұлы қазынамыз. Қазақстан халқы Ассамблеясы, міне, 20 жыл бойы осы байлықтың басты қорғаушысы міндетін табысты атқарып келеді. Тәуелсіз Қазақстан – біздің үлкен отбасымыз және ортақ шаңырағымыз, – деді Мемлекет басшысы.
Нұрсұлтан Назарбаев XXI ғасыр адамзат үшін әлемдік экономика мен саясаттың, ақпараттық және әлеуметтік кеңістіктің жаңа өлшемдеріне жол ашқанына назар аударды.
Бүкіл әлем архитектурасында орасан өзгерістер жүріп жатыр. Әлемдік дамудың көптеген түйткілдері табылды. Бүгінде 1,2 миллиард адам планетаның қақтығыстар мен тұрақсыздық жайлаған ареалында тіршілік етіп жатыр. Күн сайын 42 мың адам үйін тастап, қауіпсіз жер іздестіруде. 13 мыңнан астам террорлық акт 33 мың адамның өмірін қиды. Біз өзіміздің тұрақты әрі қарышты дамыған елімізді мүлде басқа жағдайда – бейбітшілік пен қауіпсіздік жағдайында өркендетіп жатқанымызды есте ұстауға және бағалауға тиіспіз, – деді Қазақстан Президенті.
Мемлекет басшысы екінші жыл қатарынан жаһандық экономикалық дағдарыстың дендеп келе жатқанын айтты.
Осы қиындықтарға қарамастан, тәуелсіздіктің 24-ші жылы жадымызда көптеген жан толқытарлық, Қазақстан үшін айрықша мәні бар оқиғаларымен есте қалады. Біз экономикамыздың оң өсімін сақтадық. Индустриялық дамудың екінші бесжылдығы және «Нұрлы жол» бағдарламасы басталды. 2015 жылы 800 миллиард теңгенің 120 жобасы іске қосылды, 10 тұрақты жұмыс орны ашылды, мыңдаған шаршы метр баспана пайдалануға беріліп, оларға жастар мен аз қамтылған отбасылар қоныстанды, – деді Нұрсұлтан Назарбаев.
Қазақстан Президенті ел өмірінде болған өзге де айшықты оқиғаларға тоқталды.
Қазақстан Дүниежүзілік сауда ұйымына кірді. Еуразиялық экономикалық одақ жұмысын бастады. Биыл Қазақстан әлемдік жетекші экспорттаушылардың елулігі қатарына қосылып, 43-орынды иеленді. Бізде ширақ, сауатты, жаңашыл жастар буыны өсіп келеді. Әлемнің жетекші жоғары оқу орындарының қатарына қосылған Назарбаев Университетінде даярланған алғашқы 500 маман биыл бітіріп шықты. Қазақстан МАГАТЭ-мен бірлесіп, Ядролық отын банкін құрды, ол біздің елге орналастырылады. Үшінші ғарышкеріміз Айдын Айымбетов Жер төңірегіндегі орбитаға сапар шекті. Біз Ұлт жоспарын орындауға кірістік. Оны Тәуелсіздіктің 25 жылдығы қарсаңында жүзеге асыра бастағанымыздың да символдық мәні бар, – деді Мемлекет басшысы. 
Нұрсұлтан Назарбаев қазір қоғамда Қазақстан халқына жыл сайынғы Жолдаудың қызу талқыланып жатқанына назар аударды.
Мен мемлекет пен қоғам алдына қойылған міндеттер кең қолдау тапқанын байқап отырмын. Жаңа Жолдауда кемелденген елдің міндеттері белгіленді. XXI ғасырдағы болашақ  – кез келген тұсынан жол салуға болатын ашық алаңқай емес. Бізді алда бұрынғымыз бен қазіргімізден де күрделі бағыттар күтіп тұр. Тарих ешқашан тек жеңістер жылнамасынан тұрмайды. Егер әрдайым бәрі жақсы болған болса, тарихтың өзі де болмаған болар еді. Дағдарыстар жеңу ілімін үйретеді. Сондықтан қазір тұрақтылықтың құны арта түсуде. Тұрақты экономика, тұрақты саясат, тұрақты қоғам – біз әрқашан ұстанып келе жатқан бағдар осы, – деді Қазақстан Президенті.
Мемлекет басшысы Тәуелсіздік жылдары республикамыз тарихи даму тұрғысынан ғажайып секіріс жасағанын айтты.
Біздің Қазақстан – Ұлы Дала Елі, Жаңғырған Ұлы Дала Елі. Бұл біздің асқақ аңсарымыз әрі ерекше мақтанышымыз. Қазақстандықтардың болашақ ұрпағы біздің жетістіктерімізді лайықты бағалап, мақтан тұтарына еш күмән жоқ. Олар біздің тәжірибемізден даналықтың, сындарлы іс-әрекеттің және кез келген қиындықтың алдында иілмес беріктіктің үлгісін көретін болады, – деді Нұрсұлтан Назарбаев.
Соңында Қазақстан Президенті баршаны тағы да елдің Тәуелсіздік күнімен құттықтады. 


///Мемлекет басшысы «Қазақстан» павильоны құрылысының барысымен, сондай-ақ Конгресс-орталық ғимаратымен танысты.
Нұрсұлтан Назарбаев көрмені отандық және шетелдік ғылым үшін  қызығушылық тудыратын сапалы инновациялық әзірлемелер арқылы толықтырудың маңыздылығын атап өтті.
***
Ұлттық павильон орналасқан шар тәріздес ғимараттың тақырыптық тұжырымдамасы «Болашақ энергиясының мұражайы» ретінде көрініс тапқан. Ғимараттың 7 қабатында энергияның негізгі түрлерін таныстыру жоспарлануда.
Конгресс-орталық халықаралық конгрестер, конференциялар, симпозиумдар, концерттер және басқа да іс-шаралар өтетін көпфункциялы мәдени-сауықтыру нысаны болмақ.


///Кездесуде Нұрсұлтан Назарбаев Мемлекеттік күзет қызметінің басшылық құрамына осы мекеменің жаңа бастығы Ардақ Әшімбекұлын таныстырды.
А.Әшімбекұлы заңнамаға сәйкес ант берді.
Қазақстан Президенті Нұрсұлтан Назарбаев А.Әшімбекұлының тәжірибесі мол екенін атап өтіп, оның кәсіби біліктілігіне тоқталды.
Сондай-ақ, Елбасы Мемлекеттік күзет қызметінің қоғамдағы қауіпсіздік пен тұрақтылықты қамтамасыз ету ісінде маңызды рөл атқаратынына назар аударды.
– Ел қауіпсіздігі жүйесінде Мемлекеттік күзет қызметінің рөлі айрықша. Бұл алдарыңызға қойылған міндеттердің ерекшелігіне байланысты, – деді Нұрсұлтан Назарбаев.
Мемлекет басшысы Күзет қызметінің тиімді жұмыс істеуі үшін бүгінде барлық құқықтық және материалдық-техникалық жағдай жасалғанын атап өтті.
– Қауіп-қатерді тойтаруға әрдайым дайын болу, жаңа сын-қатерлерге бейімделу, қатерлердің алдын алуға және ауыздықтауға бағытталған шұғыл және күзет шараларының кешенін жетілдіру – сіздердің міндеттеріңіз. Сондықтан, Мемлекеттік күзет қызметінің әлеуетін арттыру және оны жан-жақты жаңғырту жөніндегі жұмыстарды жүргізу қажет, – деді Қазақстан Президенті.
Жиын соңында Елбасы Мемлекеттік күзет қызметінің жедел іс-қимыл штабының және осы мекеменің басқа да жұмыстарымен танысты.


///Қазақстан Президенті Парламент Мәжілісінің депутаттарына арналған сөзінде бұрынғы Үкіметтің жаһандық дамудың күрделі жағдайына қарамастан экономиканың өсімін сақтауға күш салғанын атап өтіп, Үкімет мүшелеріне атқарған жұмысы үшін ризашылық білдірді.
– Премьер-Министр Бақытжан Сағынтаев туралы арнайы айтқым келеді. Ол бұған дейін Павлодар облысының әкімі, экономика министрі, вице-премьер, бірінші вице-премьер лауазымдарын лайықты атқарып, өзін жақсы қырынан көрсетті. Бақытжан Сағынтаев – адал әрі тәжірибелі азамат. Ол басқа да салаларда қызмет ете алады. Бірақ, жекелеген министрліктердің, әсіресе әлеуметтік саладағы ведомстволардың, жұмысындағы олқылықтар бүкіл Үкіметтің отставкаға кетуіне әкеп соқтырды, – деді Елбасы.
Нұрсұлтан Назарбаев халықаралық аренадағы тұрақсыздық пен санкциялық текетірестер еліміздің әл-ауқатын нығайту үшін тың шаралар мен шешімдер қабылдауды талап ететінін айтты.
Сонымен қатар, Мемлекет басшысы жүргізілген саяси жаңғырудың нәтижелеріне тоқталып, оның аясында билік тармақтары арасында өкілеттіктердің қайта бөлінгенін атап өтті.
– Үкімет өзіне қажетті құзыреттің бәрін алды. Енді, халық алдындағы міндеттерін мінсіз атқарып, өз қызметі үшін жауапты болуға тиіс. Мұндай жауапкершілік әлеуметтік және экономикалық бағдарламалардың тиімділігіне тікелей жауап беретін түрлі деңгейдегі әкімдерге де жүктеледі. Олар тұрғындардың арыз-шағымдарына жедел жауап беріп, ең бастысы, тиісті шаралар қабылдауы қажет, – деді Қазақстан Президенті.
Елбасы Парламенттің әлеуметтік-экономикалық саясатты жүзеге асыру ісіндегі рөліне тоқталды.
– Әңгіме заң жобаларын сапалы әзірлеу ғана емес, сондай-ақ маңызды мемлекеттік бағдарламалар мен жобаларды іске асыру жөнінде болып отыр. Бұл парламенттік мониторингті тұрақты жүргізу, үкіметтік емес сектордың қатысуымен диалог алаңдарын құру, халыққа қабылданып жатқан мемлекеттік, соның ішінде заңнамалық шаралардың мәнін түсіндіру мәселелеріне де қатысты, – деді Нұрсұлтан Назарбаев. 
Мемлекет басшысы жаңа Үкіметтің мемлекеттік бағдарламаларды одан әрі жүзеге асыруға, құқық қорғау және сот жүйесіндегі реформаларды аяғына дейін жеткізуге, тұрғындардың проблемаларын нақты шешуге тиіс екенін атап өтті.
Нұрсұлтан Назарбаев Конституцияның 44-бабына сәйкес Қазақстан Республикасы Премьер-Министрі лауазымына тағайындауға келісім беру үшін Асқар Маминнің кандидатурасын Парламент Мәжілісінің қарауына ұсынды.
– Ол жұмыс істеген жылдары өзіне сеніп тапсырылған қызметтерде нақты нәтижелерге қол жеткізді. Асқар Ұзақбайұлы өзін тәжірибелі менеджер ретінде көрсетті. Жаңа Үкіметтің тиімді жұмысын қамтамасыз ету үшін Асқар Ұзақбайұлы Маминнің кандидатурасын лайықты деп санаймын, – деді Мемлекет басшысы.
Парламент Мәжілісінің депутаттары Премьер-Министр лауазымына Асқар Маминнің кандидатурасын бірауыздан мақұлдады.
Пленарлық отырыс барысында Нұрсұлтан Назарбаев Асқар Маминді Қазақстан Республикасының Премьер-Министрі лауазымына тағайындау туралы тиісті жарлыққа қол қойды.
Елбасы әлеуметтік саясатымыздың негізгі басымдықтары жөнінде айтып, индустриялық бағдарламаны орындау барысында отандық өндірісті дамыту қажеттігіне назар аударды.




///
	 

	Кеңес жұмысына Президент Әкімшілігінің басшылығы, Парламент депутаттары, мемлекеттік органдар өкілдері, ғылыми-сарапшылық кеңестің және облыстардағы ғылыми-сарапшылық топтардың мүшелері, ғылыми және шығармашылық интеллигенция, БАҚ өкілдері қатысты.

	Мемлекеттік хатшы Мемлекет басшысының «Қазақстан – 2050» Стратегиясы – қалыптасқан мемлекеттің жаңа саяси бағыты» атты Жолдауы, ҚХА-ның 2020 жылға дейінгі даму тұжырымдамасы және ҚХА-ның ХХ сессиясының басымдықтары тұрғысындағы мемлекеттік этносаясатты ғылыми-сарапшылық сүйемелдеу жұмыстарының негізгі міндеттері мен бағыттарын белгілеп берді.

	Отырыс барысында мемлекеттік органдар мен ҚХА-ның ғылыми- сарапшылық кеңесінің «Қазақстан-2050» Стратегиясы, ҚХА-ның 2020 жылға дейінгі даму тұжырымдамасы және ҚХА-ның ХХ сессиясының міндеттері аясында этносаясатты ғылыми-талдауды қамтамасыз ету; мемлекеттік сәйкестіліктің негізі ретінде тарихи сананы қалыптастыру; ҚХА-ның ұлттық тарихты зерттеу жөніндегі міндеттері; тіл саясаты; Қазақстан өңірлеріндегі ғылыми-сарапшылық жұмыс мәселелері талқыланды.

	Мәдениет және ақпарат, Білім және ғылым вице-министрлері, ҚХА Ғылыми-сарапшылық кеңесінің төрайымы А.Сәдуақасова, тарих ғылымдарының докторы, профессор Г.Кан, филология ғылымдарының докторы, профессор Э.Сүлейменова, тарих ғылымдарының докторы, профессор Г.Ким, Ақмола облыстық ҚХА Ғылыми-сарапшылық тобының мүшесі Н.Митчинова баяндама жасады.
///Қазақстан Президенті кеңеске дейін «Smart Data Ukimet» жобасы аясында Білім және ғылым, Денсаулық сақтау, Еңбек және халықты әлеуметтік қорғау, Қаржы министрліктері мен «Ұлттық ақпараттық технология» акционерлік қоғамы атқарған жұмыстарының нәтижесімен танысты. Сонымен қатар Мемлекет басшысына «Smart Bridge» және Интернет ресурстардың бірыңғай платформасы жайында мәлімет берілді.
Қасым-Жомарт Тоқаев цифрландыру дегеніміз бір ғана саланы немесе бір бағытты дамыту емес екеніне тоқталып, оның ең алдымен, экономиканың, өнеркәсіптің және қоғамның дамуына түбегейлі өзгерістер әкелуі қажеттігін баса айтты. Сондықтан барлық мемлекеттік органдар мен ведомствоға қарасты мекемелерге ортақ мониторинг жүйесін құрудың маңыздылығын ескертті.
Қазақстан Президенті Цифрлық даму, инновациялар және аэроғарыш өнеркәсібі министрлігі озық, заманауи жүйелердің қозғаушы күші болуы тиіс екенін, әзірге бұл мақсатқа толық қол жеткізбегенімізді атап өтті. Мемлекет басшысының пікірінше, бұл жұмыста біртұтас көзқарас, нақты жүйе жоқ. Соның салдарынан цифрландыру түрлі ведомстволарға шашырап, жайылып кеткен.
– «Big Data» технологиясын, «жасанды интеллект» алгоритмін қолдану нақты әрі дәл деректер базасын құруға, қате немесе ескірген ақпараттарды анықтауға, шашыраңқы мәліметтердің біртұтас және объективті көрінісін айқындауға көмектеседі. Сондықтан Үкіметке барлық мемлекеттік органдарды жұмылдыра отырып, «Smart Data Ukimet» жобасын қысқа мерзімде іске қосуды тапсырамын, – деді Қасым-Жомарт Тоқаев.
Президент ақпараттық технология дамыған заманда мемлекеттік цифрлық қызметтер кез-келген қарапайым адамға түсінікті және қолжетімді болуы тиіс екенін жеткізді. Сонымен қатар қандай да бір қызмет түрлерін іске қосар алдында әртүрлі санаттағы азаматтардан құралған топтар жасақталып, оған халықты белсенді қатыстырып, кеңесу керек екенін айтты.
Қасым-Жомарт Тоқаев Үкіметке Индустрия 4.0 аясында аталған жобаны кеңейту үшін реттеудің және ынталандырудың кешенді шараларын әзірлеуді тапсырды.
– Мемлекеттік басқару жүйесінде цифрлық технологияны қолдану – бүкіл бағдарламаның табысты болуының басты кілті. Бұл істе түбегейлі өзгерістер қажет. Барлық құжат айналымын толықтай электронды форматқа көшіру керек. Қазіргі кезде талап ететіндей, құжаттарды қағаз жүзінде де, электронды түрде де дайындап, тапсыру дұрыс емес. Құжаттардың қағаз нұсқаларына біртіндеп тыйым салынуы керек, – деді Мемлекет басшысы.
Президент тиісті заңнамалық актілерге, мемлекеттік органдардың жұмыс регламенттеріне қажет болған жағдайда өзгертулер енгізу керек екеніне назар аударып, Үкіметке, Парламент палаталарының Аппараттарына, басқа да органдарға осы бағытта толыққанды шаралар қабылдауды тапсырды.
Мемлекет басшысы тағы бір өзекті мәселе ретінде өңірлерді цифрландыру жағдайын айтты. Бұл жұмыста алға жылжу болғанмен, әр аймақта және барлық салада біркелкі іске аспай жатқанын жеткізді.
– Бизнес пен азаматтар тарапынан жоғары сұранысқа ие, бірақ сыбайлас жемқорлық жиі болатын салаларда цифрландыру өте баяу жүргізілуде. Бұл жер телімдерін беру, табиғи монополиялардың қызметтеріне қосылу, қоғамдық көлікте жолақы төлеу жүйесі және басқа да салаларда көптеп кездеседі. Жергілікті атқарушы органдар аталған мәселеге қатысты белсенді жұмыс істейді деп сенемін. Цифрлық даму министрлігі бұл жұмысты тиісті деңгейде жолға қоюы тиіс. Президент Әкімшілігіне бақылауға алуды тапсырамын, – деді Қасым-Жомарт Тоқаев.
Мемлекет басшысы интернеттің жоқтығын немесе оның баяу жұмыс істейтінін айта келіп, қала мен ауыл тұрғындары арасында «цифрландыру алшақтығы» бар екенін атап өтті.
– Бұл жәй ғана алшақтық емес, әлеуметтік теңсіздік. Сондықтан Үкімет «цифрлық алшақтықты» реттеу жұмыстарын жандандыруы қажет, – деді Президент.
Қасым-Жомарт Тоқаев Қазақстандағы деректер базасының еселеп артуына қарай тиісті инфрақұрылым мен сервис дайындау қажеттігіне назар аударды.
Мемлекет басшысы еліміздің шетелдік әзірлемелер мен технологияларға әлде де тәуелді екенін айтты. Сондықтан қажетті  IT жобаларды әзірлеп, енгізу үшін Үкіметке «Астана Хаб», «Алатау» Инновациялық-технологиялар паркі, «Назарбаев Университеті» кәсіпорындарының әлеуетін арттыру жұмыстарын жандандыруды тапсырды.
– Халықаралық жағдайларды ескере отырып, заңнамалық деңгейде бәсекеге қабілетті отандық әзірлемелерге басымдық бере отырып, сатып алу мәселесін пысықтау қажет. Бұл ең алдымен мемлекеттік секторға қатысты. Сол себепті Үкіметке цифрлық жобаларды келісу рәсімдерін жеңілдету жөнінде ұсыныс беруді тапсырамын. Біздің заңнамаларда базалық әдістер бекітілген. Сонымен қатар венчурлық қызметті толықтай тәртіпке келтіру және ынталандыру мәселесін де ойластыру қажет, – деді Қасым-Жомарт Тоқаев.
Қазақстан Президенті Үкімет пен ҰҚК бірлесіп ақпараттық ресурстарды және жалпы «цифрлық дербестікті» тиімді қорғауды қамтамасыз ету жөнінде тапсырма берді. Оның айтуынша, бұл мақсатта ақпараттық қауіпсіздіктің 10 жедел орталығын құру жұмысын жалғастыру қажет. Сондай-ақ «ақпараттық қауіпсіздік» мамандығы бойынша білім беру грантын кемі екі мыңға дейін арттыру керек.
Мемлекет басшысы цифрландыру саласына жауапты вице-министрлер мемлекеттік аппараттың жұмысына оң өзгерістер әкелуі қажеттігін, сонымен қатар, олар экономикада және басқа да салаларда цифрлық реформаларды қолға алуы тиіс екенін атап өтті.
– Олардың міндеті – күнделікті жұмыс емес, реформалар мен өзгерістерді іске асыру. Осы ретте, мемлекеттік органдарда цифрландыру офицері лауазымын енгізу керек. Жергілікті жерлерде әкімнің нақты бір орынбасарын цифрландыруға жауапты етіп бекіту қажет. Олар Цифрлық даму министрлігімен тығыз жұмыс істеуі тиіс, – деді Президент.
Жиын соңында Қасым-Жомарт Тоқаев цифрандыру мемлекеттік маңызды іс, ел экономикасының дамуы аталған салаға тікелей байланысты екенін баса айтты.
Кеңесте Цифрлық даму, инновациялар және аэроғарыш өнеркәсібі министрі Асқар Жұмағалиев, Премьер-Министрдің бірінші орынбасары – Қаржы министрі Әлихан Смайылов, Еңбек және халықты әлеуметтік қорғау министрі Біржан Нұрымбетов, Алматы қаласының әкімі Бақытжан Сағынтаев баяндама жасады.














/// 
Екі елдің көшбасшылары сауда-экономика және инвестиция салаларындағы ықпалдастықтың негізгі бағыттарын қарастырды.
Қазақстан мен Вьетнам Президенттері халықаралық күн тәртібіндегі өзекті мәселелерді де қозғады.
Сонымен қатар Чыонг Тан Шанг Нұрсұлтан Назарбаевты президенттік сайлаудағы жеңісімен тағы да құттықтады. 
///
	

	Кездесуде көптарапты өзара іс-қимылдың кең ауқымы, сондай-ақ өңірлік қауіпсіздіктің өзекті мәселелері қаралды.

	Қазақстан Президенті еліміз БҰҰ-ның бастамаларын әрдайым қолдай отырып, Ұйымның қызметіне белсене атсалысып келе жатқанын атап өтті.

	– Біз бірлесіп ядролық қарусыздану және жаппай қырып-жоятын қаруды таратпау саласында көп жұмыс жасадық. Сондай-ақ, 29 тамызды Ядролық сынақтарға қарсы іс-қимылдың халықаралық күні деп жариялау жөніндегі бастамамызды қолдағаныңыз үшін алғысымызды білдіреміз. Бұған қоса, біз «жасыл экономиканы» дамыту жөніндегі бағдарламаға белсене атсалысып, бұл бағыттағы жұмысты жалғастырудамыз, – деді Нұрсұлтан Назарбаев.  

	Мемлекет басшысы Қазақстанның Алматыда БҰҰ-ның Өңірлік орталығын құру жөніндегі бастамасын атай келе, оның жұмысы үшін барлық жағдай жасалатынын мәлім етті.

	Қазақстан Президенті халықаралық сипаттағы барлық проблема, әсіресе соғыс пен бейбітшілік мәселесі халықаралық құқық қағидаттарының негізінде және Ұйымның қатысуымен шешілуі тиіс екенін атап көрсетті.

	Өз кезегінде Бас хатшы осы кездесудің өткеніне ризашылығын білдірді.

	– Мен G20 саммитіне Қазақстанның шақырылуы елдің экономикалық дамуының табыстары мен жетістіктерінің сөзсіз мойындалуының және халықаралық беделінің артуының, сондай-ақ жаһандық экономикалық мәселелерді шешудегі мемлекеттің рөлінің дәлелі болып табылады деп есептеймін. Сіз Қазақстанды өңірлік қауіпсіздікте маңызды рөл атқаратын елге айналдырдыңыз және бұған Сіздің көшбасшылығыңыздың арқасында қол жеткізілді, – деді Пан Ги Мун.

	Бас хатшы Қазақстанды Мыңжылдық мақсаттары жетістіктерімен және бірқатар ауқымды экономикалық міндеттерді шешуімен құттықтады.   

///Қасым-Жомарт Тоқаев Қазақстан Дүниежүзілік кеден ұйымының белсенді мүшесі ретінде ынтымақтастыққа ерекше көңіл бөлетінін айтып, Ұйым басшысының елімізге көрсеткен қолдауы үшін ризашылығын білдірді.
Президент пандемия кезінде елімізде ұлттық экономика мен халықаралық сауданы қолдау жөнінде кешенді жұмыстар жүргізіліп жатқанына тоқталып, бұл жұмыстар қарқын ала түсетінін жеткізді. 

Кунио Микурия Президентке қабылдағаны үшін алғыс білдіріп, Қазақстанды Орталық Азиядағы көшбасшы ел деп атап өтті.
ДКҰ басшысы Түркістан қаласындағы кедендік инфрақұрылым нысандарын аралағанын айтып, жаңа әуежайдың кедендік ресімдеу процесін жоғары бағалады. Кунио Микурия облыс орталығының «Шығыс-Батыс» бағытындағы транзиттік әлеуетінің маңызды екеніне тоқталды. Бас хатшы Қазақстандағы кеден саласының айтарлықтай жетістікке жеткенін атап өтті. Сонымен қатар Бас хатшы Қазақстанның электронды кедендік декларациялау рәсімі мен «бір терезе» қағидатын енгізу тәжірибесі Ұйымға мүше көптеген елдер үшін озық үлгі бола алатынын айтты.
Кездесу соңында кеден саласындағы ынтымақтастықты жан-жақты дамытуға келісті.



///
	

	Кездесу барысында Қазақстан Республикасы мен Америка Құрама Штаттарының ядролық қаруды таратпау қағидаттарын сақтау саласындағы ынтымақтастық мәселесі талқыланды. 
///Қасым-Жомарт Тоқаев Мәскеуге ресми сапармен келді.
Сапар барысында Мемлекет басшысы Қасым-Жомарт Тоқаев Ресей Федерациясының Президенті Владимир Путинмен шағын және кеңейтілген құрамда келіссөздер өткізеді, сондай-ақ, Ресей Федерациясы Федералдық Жиналысы Федерация Кеңесінің төрайымы Валентина Матвиенкомен және Ресейдің зиялы қауым өкілдерімен кездеседі деп жоспарланып отыр.
Сонымен қатар, Қазақстан Президенті Белгісіз жауынгердің бейітіне гүл шоғын қою рәсіміне қатысады.
Ресми сапар қорытындысы бойынша мемлекеттер басшылары бұқаралық ақпарат құралдарының өкілдері үшін бірлескен мәлімде жасайды және бірқатар екіжақты құжаттарға қол қояды деп жоспарлануда.




///Кездесу барысында Нұрсұлтан Назарбаев Сооронбай Жээнбековке «Қазақстан Республикасының Тұңғыш Президенті – Елбасы Нұрсұлтан Назарбаев» орденін табыс етті.
Қазақстанның Тұңғыш Президенті бауырлас екі халық арасындағы қатынастардың жоғары деңгейде екенін атап өтті.
– Біз – бір-бірімізге жақын, бауырлас халықпыз. Мен Сіздің еліңізді жақсы білемін. Қазақстанның алдағы уақытта да Сізді қолдайтынына сенімдімін, – деді Елбасы.
Сооронбай Жээнбеков жоғары марапат тапсырғаны үшін Нұрсұлтан Назарбаевқа алғыс айтып, Елбасының Орталық Азия халықтарының достығын нығайту ісіндегі ерекше рөлін атап өтті.
– Сіз Түркі әлемінің көшбасшысы саналасыз. Сіз Орталық Азия елдерінің достығын нығайту ісіне зор үлес қостыңыз. Қазақ халқының Тұңғыш Президентінен орден алу мен үшін зор мәртебе. Сізге шынайы ризашылығымды білдіремін, – деді Қырғыз Республикасының Президенті. 
Қазақстан Республикасының Тұңғыш Президенті – Елбасының Баспасөз қызметі



///Кездесу барысында Қасым-Жомарт Тоқаев Қазақстан мен Мажарстан арасындағы сенімді саяси диалогқа, дәйекті экономикалық және инвестициялық ынтымақтастыққа, COVID-19 пандемиясының сын-қатерлері кезінде өзара қолдау көрсетуге негізделген стратегиялық серіктестіктің  жоғары қарқынын атап өтті.
Қазақстан Президенті биылғы 31 наурызда «Түркістан – түркі әлемінің рухани астанасы» тақырыбында онлайн режимде өткен Түркітілдес мемлекеттердің ынтымақтастық кеңесінің бейресми саммитіне қатысқаны үшін Мажарстанның Премьер-Министрі Виктор Орбанға ризашылығын жеткізуді тапсырды.
– Жүргізілген келіссөздер Қазақстан мен Мажарстан арасындағы қатынастардың одан әрі дамуына тың серпін береді деп үміттенемін. Қазақстан осыдан 30 жыл бұрын Еуропа елдерінің ішінде бірінші болып  Мажарстанда өз елшілігін ашты. Біздің қарым-қатынастарымыз ерекше.  Қазақстандықтар Мажарстанды өте жақсы біледі. Сіздің еліңізді жақын тартады. Осы мүмкіндікті пайдалана отырып, Түркітілдес мемлекеттердің ынтымақтастық кеңесінің жұмысына елеулі үлес қосқаны үшін Премьер-Министр Виктор Орбанға ризашылығымды білдіремін, – деді Мемлекет басшысы.

Өз кезегінде Петер Сийарто кездесуге мүмкіндік туғызғаны үшін Қазақстан Президентіне алғыс білдіріп, өз елінің басшылығының сәлемін жеткізді. Осы ретте Будапешттің Қазақстанмен кешенді ықпалдастығын одан әрі нығайтуға, соның ішінде, Түркі кеңесінің әлеуетін пайдалана отырып тереңдетуге дайын екенін айтты. Мажарстанның Сыртқы істер және сыртқы сауда министрі Түркістанның рухани астана ретіндегі маңызды рөліне тоқталды.
– Сіздің, Президент мырза және Елбасының Мажарстанда беделдеріңіз зор. Біз Қазақстан мен оның халқының достық, бауырластық қатынасын сезінеміз. Түркітілдес мемлекеттердің ынтымақтастық кеңесіне бақылаушы ретінде қатысуымыз елдеріміз арасындағы стратегиялық серіктестіктің нәтижесі. Қазақстан біз үшін – маңызды стратегиялық серіктес, – деді Петер Сийарто.

Тараптар Виктор Орбанның 2019 жылы сәуірде Қазақстанға жасаған ресми сапары барысында қол жеткізген уағдаластықтарды жүзеге асыру жөніндегі екіжақты қатынастарға қатысты бірқатар мәселені талқылады. 
 
///Иран Ислам Республикасы, Тегеран қаласы
 
Қасым-Жомарт Тоқаев Тегеранға ресми сапары барысында Иран Ислам Республикасының Президенті Ибрахим Раисимен шағын құрамда келіссөз жүргізді.
Келіссөзге дейін «Саадабад» кешенінде Мемлекет басшысын салтанатты түрде ресми қарсы алу рәсімі өтті. Құрмет Қарауылының бастығы екі ел басшыларына рапорт беріп, Қазақстан мен Иранның әнұрандары шырқалғаннан кейін Қасым-Жомарт Тоқаев пен Ибрахим Раиси «Джумхурия» сарайына келіп, бір-біріне ресми делегациялардың құрамын таныстырды.
Салтанатты рәсімнен кейін шағын құрамда кездесу өтті. Қасым-Жомарт Тоқаев ресми сапармен келуге шақырғаны үшін Ибрахим Раисиге ризашылығын білдірді.
– Ең алдымен, бізді ыстық ықыласпен қарсы алғандарыңыз үшін алғыс айтамын. Сіздің шақыруыңызды зор ризашылықпен қабылдадым. Президент ретінде Иран еліне алғаш рет келіп отырмын. Мен үшін бұл сапардың маңызы ерекше. Бүгінгі келіссөздеріміз екі елдің ынтымақтастығын дамытуға тың серпін береді деп сенемін. Қазақта «Көрші ақысы – тәңір хақысы» деген сөз бар. Біз – көршімен әрқашан тату болған елміз. Иран – Каспий жағасындағы жақын көршіміз, сенімді серіктесіміз, – деді Қазақстан Президенті.

Мемлекет басшысы елдеріміз арасында дипломатиялық қатынас орнағанына биыл 30 жыл толғанын атап өтті. Президенттің айтуынша, осы кезең ішінде ынтымағымыз артып, достығымыз нығая түсті.
– Жан-жақты байланысымыз қарқынды дамып келе жатыр. Бұған өзара сенімге негізделген саяси диалогтың арқасында қол жеткізіп отырмыз. Біздің үкіметаралық, парламентаралық және іскерлік кеңестеріміз бар. Сауда-экономикалық ынтымақтастығымыз кедергілерге қарамастан, жылдан-жылға артып келеді. Биылғы бірінші тоқсанда сауда-саттық 50 пайызға артты. Ендігі мақсат – осы қарқынды тоқтатпай, барынша көбейту. Оған біздің әлеуетіміз жетеді. Мен сіздің өзара серіктестікті дамытуға қосқан үлесіңізді жоғары бағалаймын. Қарым-қатынасымызды дамытуға бар күш-жігерімді жұмсауға әзірмін, – деді Мемлекет басшысы.
Қасым-Жомарт Тоқаев осы сапарының аясында маңызды шешімін жариялауға ұйғарым жасағанын айтты.
– Біз Иран азаматтарының Қазақстанда 14 күн визасыз жүріп-тұруына рұқсат береміз. Бұл түрлі саладағы ынтымақтастықты нығайтуға септігін тигізеді. Сондай-ақ, іскер топ өкілдерінің байланысын жандандырады. Барыс-келіске тың серпін беріп, туристердің көптеп келуіне ықпал етеді. Иран кәсіпкерлері осы жеңілдікті кеңінен қолданатынына сенімдімін, – деді Қазақстан Президенті.
Иран Ислам Республикасының Президенті Ибрахим Раиси Қасым-Жомарт Тоқаевқа ілтипат көрсетіп, шақыруын қабыл алғаны үшін алғыс айтты.
– Біз алғаш рет Душанбе саммитінде кездескен едік. Сізбен екінші рет Тегеранда жүздесіп отырғаныма қуаныштымын. Сіздің Президент ретінде келген бұл сапарыңыз екіжақты қарым-қатынастарымыздың дамуына тың серпін беретін ұлы бетбұрыс боларына сенімдімін, – деді Иран Президенті.
 
 
 
///Кездесу барысында екі елдің сауда-экономикалық, инвестициялық және мәдени-гуманитарлық салалардағы өзара іс-қимыл мәселелері талқыланды. Сондай-ақ, екі ел көшбасшылары халықаралық күн тәртібі жөнінде пікір алмасты.
Бұдан бөлек, Нұрсұлтан Назарбаев пен Томислав Николич Сербия Президентінің Қазақстанға былтырғы сапары аясында қол жеткізілген уағдаластықтың іске асырылу барысын талқылады.
Мемлекет басшысы Сербия еліміздің маңызды серіктесінің бірі болып саналатынын және бүгінде екі ел арасында түрлі экономикалық және саяси салалар бойынша толық өзара түсіністіктің орын алып отырғанын атап өтті.
– Бүгінгі кездесуіміз Қазақстан тәуелсіздігінің 25 жылдығын және Сербиямен дипломатиялық қарым-қатынас орнауының 20 жылдығын атап өтетін кезеңмен тұспа-тұс келіп отыр. Бұл кездесу тауар айналымын ұлғайтуға, экономикалық және саяси ынтымақтастықты жандандыруға септігін тигізеді деп үміттенемін. Біз ауыл шаруашылығы, металлургия, құрылыс, медицина және фармацевтика салаларында ынтымақтасуға ниеттіміз. Қазақстан мен Сербияның экономикасы бір-бірін өзара толықтыра түседі. Серіктестік екі тарапқа да пайдасын тигізетін болады, – деді Нұрсұлтан Назарбаев.
Қазақстан Президенті ЭКСПО-2017 халықаралық мамандандырылған көрмесін өткізу құқығына дауыс беру және БҰҰ Қауіпсіздік Кеңесінің тұрақты емес мүшесіне сайлау кезінде елімізді қолдағаны үшін Сербия көшбасшысына алғыс айтты.
Сербия Президенті бүгінде Астана мен Белград түрлі саладағы өзара іс-қимыл үшін зор әлеуетке ие екендігін атап өтті.
– Біз Сербия Республикасының егемендігі мен аумақтық тұтастығына қатысты бекем ұстанымыңыз, сондай-ақ ЮНЕСКО-ның Дүниежүзілік мұралар тізіміндегі біздің елдің мәдени нысандарын сақтау ісіне қолдау көрсеткеніңіз үшін Сізге ризашылық білдіреміз, – деді Т.Николич.
Кездесу барысында Нұрсұлтан Назарбаев мемлекеттер арасындағы достық пен ынтымақтастықты нығайтуға қосқан үлесі үшін Сербия Президентін I дәрежелі «Достық» орденімен марапаттады.







///Мемлекет басшысына Ұлттық банктің 2022 жылдың қаңтар-мамыр айларында жүзеге асырған ақша-кредит саясатының алдын ала қорытындысы жөнінде есеп берілді.
Қасым-Жомарт Тоқаевқа сыртқы және ішкі нарықтардағы ахуал, инфляцияға қатысты болжам және оның қарқыны, сондай-ақ алтын-валюта резервтерінің жай-күйі туралы мәлімет берілді.
Ғалымжан Пірматов Президентке мемлекеттік бағалы қағаздар нарығы мен ұлттық төлем жүйесін одан әрі дамыту жөнінде ұсыныстарын айтты.
Кездесу соңында Қасым-Жомарт Тоқаев ақша-кредит саясатын тиімді жүзеге асыруға, инфляцияны ұстап тұруға және қор нарығының тиімділігін арттыруға бағытталған бірқатар міндет жүктеді.
///
	 

	Рәсімді ашқан Мемлекеттік хатшы, ұлттық мерекеміз – Тәуелсіздік күні қарсаңында жоғары наградаларды табыс етудің терең символдық мәнін атап өтті. Бұл күндері бүкіл еліміз айрықша үздік деп танылған, қоғамды дамытуда және Қазақстан Республикасының тәуелсіздігін нығайтуда халықтың құрметіне бөленген барша қазақстандықтарды марапаттайды.

	Республикамыз қол жеткізген табыстар Елбасының стратегиялық көрегендігі мен саяси күш-жігерінің, сондай-ақ ел азаматтарының қалтқысыз қызметі мен қажырлы еңбегінің  айқын көрінісі болып табылады.

	Марапатталғандардың ішінде мәдениет, білім және ғылым, денсаулық сақтау салаларының қайраткерлері, экономика және бизнес өкілдері бар.

	Кездесу соңында Г.Әбдіқалықова қатысушыларды алдағы Тәуелсіздік күнімен құттықтап, баршасына бейбітшілік пен құт-береке, Отанымыздың игілігі жолындағы еңбектеріне табыс тіледі. 
///
	

	Кездесу барысында тараптар әлемдік қаржы-экономикалық жүйе дамуының өзекті мәселелері жөнінде пікір алмасты. 
///
	

	Облыс әкімі Қ.Көшербаев Мемлекет басшысын облыстың әлеуметтік-экономикалық дамуының және 2020 жылға дейінгі стратегиясының негізгі нәтижелері туралы хабардар етті.

	Қазақстан Президенті Қызылорда облысының отандық экономиканы дамытуға мол үлес қосып келе жатқанына тоқталды және жұртшылық өкілдерімен кездесіп, қабылданған мемлекеттік бағдарламалардың жергілікті жерлерде қалай жүзеге асырылып жатқанын тексеру үшін оңтүстік өңірлерге сапарын жалғастыруда екенін атап өтті.

	– Өздеріңіз білесіздер, біз алдымызға Қазақстанның 2050 жылға дейінгі дамуында әлемнің дамыған 30 мемлекетінің қатарына қосылуы жөніндегі стратегиялық міндет қойдық. Бұл мақсатқа қол жеткізу халықтың жан басына шаққандағы жалпы ішкі өнімнің жоғары деңгейін ғана емес, сондай-ақ адам әлеуетінің дамуын, тұрмыс деңгейінің артуын көздейді. Бүгінде бұл міндетті шешу үшін жағдай жасалған. Индустриялық-инновациялық, жұмыспен қамту, инфрақұрылымды дамыту, білім беру, денсаулық сақтау және қазақстандықтар тұрмысының өзге де салаларын қамтитын барлық қажетті мемлекеттік бағдарламалар қабылданды. Енді бөлінген қаражатты ұтымды пайдаланып, оларды тиімді іске асыруды қамтамасыз ету маңызды, – деді Нұрсұлтан Назарбаев.

	Қазақстан Президенті өңірде ауыл шаруашылығын дамытуға және оның өнімділігін арттыруға ерекше назар аударды.

	– Өнімнің өзіндік құнын азайту қажет. Мемлекеттік субсидия болмаған жағдайда сіздер өздеріңіздің қымбат өнімдеріңізді қалай сата аласыздар? Мысалы, өңірде суармалы суғарудың, техниканың көмегімен күріш өсіру көп ресурсты қажет етеді. Сәйкесінше, өнімнің өзіндік құны едәуір артады. Сондықтан тауардың бәсекеге қабілеттілігін сақтап қалу үшін аталған шығынды мейлінше азайтуға бағытталған жаңа технологияны қолданған жөн. Мемлекеттік қолдауға арқа сүйемей, саладағы өнімділікті арттыруда дербес жұмыс жүргізу қажет, – деді Мемлекет басшысы.

	Сондай-ақ, Нұрсұлтан Назарбаев еліміздің экономикасындағы кәсіпкерлікте шағын және орта бизнестің үлесін арттыру басымдық екеніне тоқталды.

	– Оның үлесін қазіргі 30 пайыздан 50 пайызға дейін жеткізу үшін шағын және орта бизнесті дамыту қажет. Бізге өзінің нарықтық бағдарын тез алмастыра алатын икемді өндірісі бар бизнес-бірліктер керек. Еуропа елдерінің тәжірибесі мұндай шағын және орта кәсіпорындар дағдарыс жағдайына оңай төтеп бере алатынын айқын көрсетіп отыр. Бүкіл Қызылорда облысын теміржолдар басып өтеді, «Батыс Еуропа – Батыс Қытай» халықаралық көлік дәлізі салынатын болады. Бұл инфрақұрылымдар бойында кемпингтерді, жөндеу қызметтерін, өзге де қызмет түрлерін қамтитын мыңдаған бизнес-нысандар құруға болады, – деді Нұрсұлтан Назарбаев.                  

	Білім және ғылым мәселелерін қарастыра келе, Мемлекет басшысы бұл саланы кешенді дамытудың маңызды екенін, сондай-ақ оның тиімділігін арттыру үшін экономика саласымен тығыз өзара іс-қимыл қажеттігін атап өтті.

	– Қазір ғылым мен білім арасында алшақтық бар. Назарбаев Университеті тәрізді оқу орындары осы алшақтықты жолға бағытталған. Профессор-оқытушылар құрамының кәсіби деңгейін де арттыру қажет, – деді Қазақстан Президенті.

	Мемлекет басшысы өңірдегі экологиялық мәселелерге, атап айтқанда, Арал теңізі проблемасының жоспарлы түрде шешіліп жатқанына да тоқталды.

	Соңында Нұрсұлтан Назарбаев Қазақстанның мейлінше дамыған өңірлерінің қатарына қосылу үшін нәтижелірек жұмыс жүргізуге шақыра отырып, қызылордалықтарға мол игілік және бақ-береке тіледі. 

	Кездесу барысында сөз сөйлеген жұртшылық өкілдері облысқа көңіл бөлінгені және тұрғындардың әл-ауқатын арттыруға бағытталған тиімді мемлекеттік саясат үшін ризашылықтарын білдірді.

	Бизнес орталығында Мемлекет басшысына сағатына 250 жолаушы қабылдауға арналған «Қорқыт ата» әуежайының жаңа жолаушылар терминалы құрылысының жобасы да таныстырылды. Аумағы 9200 шаршы метр болатын жаңа терминал халықаралық стандарттарға сай болмақ. Құрылыс жұмыстарын 2014 жылғы күздің соңына дейін аяқтау жоспарланған.

	

///
	 

	Отырыста 2013 жылғы Ғылым мен техника саласындағы Қазақстан Республикасы Мемлекеттік сыйлығын алу үшін ұсынылған жұмыстар бойынша Комиссия жанындағы секция ұсынымдары мен мемлекеттік ғылыми-техникалық сараптама қорытындысы қаралды.

	Жиналғандарды секцияның ұсынымдары мен мемлекеттік ғылыми-техникалық сараптама қорытындысы туралы Комиссия хатшысы - Білім және ғылым вице-министрі М.Орынханов хабардар етті.

	Мынадай бағыттар бойынша секция төрағалары ұсынымдармен таныстырды: медициналық, биологиялық және ауыл шаруашылығы ғылымдары, қоғамдық-гуманитарлық ғылымдар, техникалық және географиялық ғылымдар, сондай-ақ, физика-математика ғылымдары.

	2013 жылғы Ғылым және техника саласындағы Қазақстан Республикасының Мемлекеттік сыйлығын алу үшін барлығы 19 жұмыс келіп түсті.

	Комиссия сыйлықты алуға ұсынылған жұмыстардың алдын ала іріктеуден өткен тізімін бекіту туралы шешім қабылдады. Ол кеңінен қоғамдық талқылау үшін «Егемен Қазақстан» және «Казахстанская правда» газеттерінің таяудағы нөмірлерінде жарияланады.  

	Секция жетекшілеріне екінші кезеңде Комиссия отырысында айтылған ұсыныстарды, сондай-ақ, бұқаралық ақпарат құралдарындағы талқылауларды ескере отырып, алдын ала іріктеуден өткен жұмыстарды қарастыру және одан әрі қарау үшін 2013 жылғы 10 тамызда қосымша материалдарды ұсыну тапсырылды.
///Кездесу барысында бейбітшілікті қамтамасыз ету ісіндегі Қазақстан мен Біріккен Ұлттар Ұйымының халықаралық қауіпсіздік және ықпалдастық мәселелері қарастырылды.
– Қазақстан Біріккен Ұлттар Ұйымының міндеттері мен мақсаттарын құрметтейді. Біз БҰҰ Бас хатшысы ұсынған реформаларды, соның ішінде бітімгерлік миссияларды қолдаймыз. Біз бітімгерлік қызметтің тиімділігін арттыру үшін ынтымақтастық орнатуға дайынбыз. Өкінішке қарай, қазіргі әлем өте құбылмалы болып тұр. Сондықтан, біздің бірлескен қызметіміз жер шарын мейлінше тұрақты әрі қауіпсіз етеді деп үміттенемін, – деді Қасым-Жомарт Тоқаев.
Атул Харе БҰҰ аясындағы бітімгерлік операцияларға қолдау көрсеткені үшін Қазақстанға алғыс білдірді.



///Мемлекеттер басшылары бірін-бірі күллі мұсылманның мерекесі Құрбан айтпен құттықтап, Қазақстан мен Түркияның бауырлас халықтарына бақ-береке тіледі.
Әңгімелесу барысында Президенттер екі елдегі қазіргі эпидемиологиялық ахуалды талқылады. Қасым-Жомарт Тоқаев Анкараның COVID-19 пандемиясына қарсы тиімді іс-қимылдарын жоғары бағалап, Режеп Тайип Ердоғанға гуманитарлық көмек көрсеткені үшін ризашылығын білдірді. Тараптар коронавирустың салдарын жою және дағдарыстан кейінгі қалпына келтіру жұмыстарында күш-жігерлерін одан әрі жұмылдыра беруге уағдаласты.
Екі елдің Президенттері Қазақстан мен Түркия арасындағы стратегиялық қатынастардың қазіргі жағдайы мен даму перспективаларын қарастырды. Екіжақты сауда-саттықтың оң қарқынын сақтаудың және бірлескен инвестициялық жобаларды, әсіресе, денсаулық сақтау, "жаңа экономика" және ауыл шаруашылығы салалары бойынша бастамаларды жүзеге асырудың маңызды екені атап өтілді.
Әңгімелесу соңында Қасым-Жомарт Тоқаев Режеп Тайип Ердоғанды Қазақстанға ресми сапармен келуге шақырғанын нақтылады.

///
	

	Кездесу барысында мемлекет басшылары жақсы қарқынмен дамып келе жатқан екіжақты ынтымақтастықты одан әрі дамыту мәселелерін талқылады.

	Атап айтқанда, елде жүргізілген теңіз және теміржол инфрақұрылымындағы жаңғыртулар ескеріліп, көлік пен коммуникация саласындағы перспективалар атап өтілді.

	Нұрсұлтан Назарбаев пен Ильхам Әлиев мұнай-газ саласындағы ынтымақтастыққа да назар аударды.

	Мемлекет басшысы Әзербайжанның саяси және әлеуметтік-экономикалық салалардағы жетістіктерін, сондай-ақ екі елдің түрлі өңірлік ұйымдар аясындағы табысты өзара іс-қимылын атап өтті.

	Өз кезегінде Ильхам Әлиев Қазақстанның тәуелсіздік жылдарында қол жеткізген нәтижелеріне тоқталды.

	– Сіздің еліңізде жүргізген реформалар Әзербайжан үшін лайықты үлгі болып саналады. Экономиканың түрлі салаларындағы қарқынды өзгерістер, маңызды халықаралық бастамалар, халықтың әл-ауқатының артуы – Сіз алға қойған міндеттердің тиімді іске асуының дәлелі, – деді Әзербайжан Президенті.
///
	Қазақстан Президенті мұз алаңын қарап шығып, екі дүркін Олимпиада чемпионы Илья Илин бастаған облыстағы жетекші спортшылармен әңгімелесті.

	Жалпы аумағы 8 мың шаршы метрге жуық спорт кешені 3 блоктан – мұз айдыны, ойын залы және жекпе-жек залынан тұрады. Қазіргі заман талаптарына сай келетін мұз алаңының салынуы өңірде хоккей, мәнерлеп сырғанау, шорт-трек тәрізді қысқы спорт түрлерін дамытуға мүмкіндік береді.    
///
	

	Кездесуде екіжақты ынтымақтастықтың негізгі аспектілері, сондай-ақ халықаралық күн тәртібіндегі өзекті мәселелер талқыланды.

	Атап айтқанда, мемлекет басшылары сауда-экономикалық, индустриялық-инновациялық, көлік-коммуникациялық және мәдени-гуманитарлық салалардағы басым бағыттар туралы әңгімелесті.

	Тараптар екі ел арасында қалыптасқан стратегиялық серіктестікті ескеріп, қарым-қатынастардың жақсы қарқынмен дамып отырғанын атап өтті.

	Сондай-ақ Нұрсұлтан Назарбаев пен Абдолла Гүл екі ел халықтарының игілігін қамтамасыз етуге бағытталған жан-жақты өзара іс-қимылды дамытуға мол мүмкіндік бар екенін атап өтті.     
///
	

	Саммитке Әзербайжан Республикасының Президенті И.Әлиев, Қырғыз Республикасының Президенті А.Атамбаев, Түркия Республикасының Президенті А.Гүл және Түркіменстан Министрлер кабинеті төрағасының орынбасары С.Тойлиев те қатысты. 

	Өз сөзінде Нұрсұлтан Назарбаев бүгінде Түркі кеңесі аясы кеңейген танымал халықаралық ұйымға айналғанын атап өтті.

	– Ұйым экономикалық, мәдени-гуманитарлық байланыстарды нығайтуға елеулі үлес қосып келеді. Өзара ынтымақтастық пен бірліктің артуы «Түркі әлемі» атты ортақ брэндті жер-жаһанға танытып отыр, – деді Мемлекет басшысы.

	Қазақстан Президенті өз сөзінде Кеңес қызметінің бүгіні мен болашағына қатысты ойын да бөлісті.

	– Түркі кеңесінің беделін арттыру үшін оның Ұйым ретіндегі институционалдық негізін қалыптастыруға бар күшімізді жұмсауымыз қажет.

	Осыған қатысты кейбір маңызды құжаттарды ратификациялауды тезірек аяқтаған жөн. Түркі кеңесінің негізгі жұмыс органы – Хатшылықтың қызметі біз үшін аса маңызды. Бұл жұмыс Ұйымның тұңғыш Бас хатшысы Халил Ақынжы мырзаның еңбегі арқасында іске асуда. Біз оның түркітілдес елдер арасында ынтымақтастық орнатудағы қызметін жоғары бағалаймыз, – деді Нұрсұлтан Назарбаев.

	Мемлекет басшысы бауырлас халықтар мен көрші елдер арасындағы өзара тиімді экономикалық ынтымақтастықты нығайту қажеттігін атап өтті.

	– Бүгінгі күні тәуелсіз 6 түркітілдес мемлекеттің ортақ жалпы ішкі өнімі 1 триллион 150 миллиард долларға жетіп отыр. Осыған қарамастан, елдер арасындағы сауда айналымы әлеуетімізге сай емес. Мәселен, 2012 жылғы деректер бойынша, Қазақстанның түркітілдес елдермен сауда көлемі небәрі            8 миллиард доллар болды. Қазақстанның жалпы сыртқы саудасында 5 түркітілдес елдің жиынтық үлес салмағы 6 пайызға да жетпейді, – деді Қазақстан Президенті.

	Нұрсұлтан Назарбаев өткен жылдың аяғында Қазақстан 2050 жылға дейінгі даму стратегиясын қабылдағанын, әлемдегі ең дамыған отыз елдің қатарына қосылу мақсатын алға қойып отырғанын атап көрсетті.

	– Елімізде Үдемелі индустрияландыру бағдарламасы бойынша жүйелі жұмыс жүргізілуде. 2010 жылдан бастап жалпы құны 14 миллиард долларға шамалас 600-ге жуық жоба іске қосылды. Біз өнеркәсіптік қуатты импорттауға, жаңа технология алмасуға баса мән беріп отырмыз, – деді Мемлекет басшысы.

	Қазақстан Президенті біздің еліміз жаңа энергия көздерін пайдаланып, «жасыл экономиканы» дамытуға мүдделі екенін атап өтті.

	– Осы орайда Астанада өтетін ЭКСПО-2017 халықаралық көрмесінің маңызы зор. Бұл ауқымды шараға барлық түркітілдес мемлекеттер белсене атсалысады деп сенемін. Осы арқылы бәріміздің ортақ игілігіміз үшін маңызды бағыт –  Туризмнің дамуына мүмкіндік туады. Бұл салада тәжірибе алмасу, мамандарды бірлесе даярлау, ортақ саяхат бағдарын белгілеу керек. Сол мақсатта Хатшылық аясында Туризмді дамыту жөніндегі жұмыс тобын құруды ұсынамын, – деді Нұрсұлтан Назарбаев.

	Мемлекет басшысы Түркі кеңесіне мүше елдер арасындағы коммуникацияны дамытуға көңіл бөлу қажеттігіне тоқталды.

	– Көлік және коммуникациялар экономикалық қуатымызды дамытуға негіз болуға тиіс. Бүгінгі басқосуымыздың осы тақырыпқа арналуы бекер емес. Біз 2020 жылы Қазақстан арқылы транзиттік тасымалдауды екі есе,  2050 жылға қарай он есе арттыруды көздеп отырмыз. Келешекте ел аумағы арқылы жүк тасымалдауды жылына 50 миллион тоннаға жеткізу жобалануда. 2011 жылы Ресей, Қытай және Германиямен бірігіп, Қытайдан Германияға Қазақстан арқылы өтетін «Чунцин – Дуйсбург» контейнерлік пойызын іске қостық, – деді Қазақстан Президенті.

	Нұрсұлтан Назарбаев Еуропаны біздің өңір арқылы Тынық мұхитпен жалғайтын жаңа әуе, теңіз, автокөлік жолдарын, темір жолдар мен құбырлар салу жоспарда бар екенін атап өтті.

	– Қытаймен шекарадағы «шығыс қақпамыз» – «Қорғас» халықаралық шекара маңы ынтымақтастығы орталығы жұмыс істейді. Еліміздің батысында «Ақтау» теңіз портын кеңейту жобасы мен Ақтөбеде логистикалық орталық құрылысы жүзеге асырылуда. Бұл жобалар еліміздің Каспий өңіріне, одан әрі Ресей мен Еуропаға  жол ашатын «батыс қақпасы» қызметін атқарады. Келешекте Сары теңіздегі Ляньюньгань Қытай портында терминалдық инфрақұрылым салынады. Біз Түркия, Әзербайжан және Қазақстан теңіз порттары арасында ынтымақтастықты дамыту арқылы Каспий теңізінің көліктік әлеуетін арттыру мүмкіндігіне ие болдық. Осы орайда, көлік және коммуникация министрлерінің бірінші рет кездесу өткізуін құптаймыз, – деді Мемлекет басшысы.

	Нұрсұлтан Назарбаев 2015 жылы Қазақстан арқылы өтетін «Батыс Еуропа – Батыс Қытай» трансқұрлық автокөлік дәлізін ашуды жоспарлап отырғанымызды жеткізді.

	– Биылғы жылғы мамыр айында «Қазақстан – Түркіменстан – Иран» теміржолының қазақ-түркімен бөлігін ресми түрде түйістірдік. Енді біз «Баку – Тбилиси – Карс» теміржолының тезірек іске қосылуын күтеміз. ТРАСЕКА халықаралық көлік дәлізі аясындағы мультимодалды көлік контейнерлік пойызының жобасы да маңызды. Өзара сауда айналымы мен көлік әлеуетін ілгерілету үшін кеден саласындағы қарым-қатынасты жандандыру қажет. Ол үшін халықаралық стандарттар мен озық технологияларды тиімді пайдалану керек, – деді Қазақстан Президенті.

	Мемлекет басшысы елдеріміз арасындағы білім, ғылым және мәдениет саласындағы ынтымақтастықты одан әрі дамыту қажеттігін атап көрсетті.

	– Түркі әлемінің қанына сіңген төзімділік, имандылық, адамгершілік қасиеттерін кеңінен насихаттаған жөн. ТҮРКСОЙ, Түркі академиясы, Түркі мәдениеті мен мұрасы қорының жұмысына белсене атсалысу керек. Білім мен тәжірибе алмасу, түркологтарды бірлесе даярлау, түркі мұрасын зерделеуде Түркі  академиясының мүмкіндігі зор. Түркі кеңесінің Алматыда өткен бірінші саммитінің шешіміне сәйкес, «Түркі дүниесі» альманағы жыл сайын жарық көруде. Сондай-ақ Академия дайындаған «Түркілік тәрбие антологиясының» маңыздылығы жоғары. Биыл Түркістан қаласында «Қазіргі түркі әлемі: нақты ахуал және даму болашағы» атты алғашқы халықаралық симпозиум өтеді. Осы маңызды іс-шараға барлық түркітілдес елдер  ғалымдарының белсене қатысуын қалаймыз. Түркі халықтарының мәдениеті мен өнерін насихаттауда ТҮРКСОЙ-дың атқарар рөлі зор. Біз биыл бұл ұйымның құрылғанына 20 жыл толуын атап өтеміз, – деді Нұрсұлтан Назарбаев.

	Соңында Нұрсұлтан Назарбаев кездесу барысында Ұйымға төрағалығы Қырғыз Республикасынан Әзербайжан Республикасына ауысқанына тоқталды. Осы орайда, Мемлекет басшысы А.Атамбаевқа ризашылық білдіріп, И.Әлиевке Кеңес қызметін дамыту жолында толағай табыс тіледі.

	Отырыста сөз сөйлеген мемлекет басшылары, Түркіменстан Министрлер кабинеті төрағасының орынбасары және Түркі кеңесінің Бас хатшысы өткен жыл ішінде ұйым қызметінде айтарлықтай нәтижелерге қол жеткізілгенін, оны одан әрі дамытуға бағытталған маңызды жұмыстар жүргізілгенін атап өтті.  

	Сондай-ақ И.Әлиев Түркі кеңесіне төрағалықты қабылдаған елдің президенті ретінде Қырғыз Республикасына ұйымды дамытуға күш салғаны үшін алғыс айтты.

	– 2009 жылы Нахчыванда өткен саммиттен бергі уақытта түркітілдес мемлекеттер арасында ынтымақтастықтың жаңа үлгісі қалыптасқанын зор мақтаныш сезіммен айтуыма болады. Осы уақыт ішінде қол жеткізілген, соның ішінде экономика мен мәдениет салаларындағы барлық жағымды үрдістер нығая түсуге тиіс. Кеңес саммиттері нақ осы мақсаттарға қызмет етеді. Мен соның арқасында тамаша нәтижелерге қол жеткізілетініне сенемін, – деді Әзербайжан басшысы.   

	Отырыстың қорытындысында Түркітілдес мемлекеттер ынтымақтастығы кеңесі үшінші саммитінің декларациясы қабылданды.

	Сонымен қатар, мемлекет басшылары «Бас хатшы Халил Ақынжының қызметте болу мерзімі» туралы шешімге қол қойды.

	

	

///
	

	Отырыс барысында Ұлттық қордың қаражатын пайдалану жөніндегі тұжырымдамалық тәсілдер, сондай-ақ оның активтерін орналастыру бағыттары қаралды.

	Мемлекет басшысы бүгінде еліміздің экономикалық саясатындағы ұзақ мерзімдегі перспективаға арналған Ұлттық қордың одан арғы рөлі мен орнын нақты айқындау қажеттігін атап өтті. Сонымен қатар, Қазақстан Президенті Ұлттық қор, бұл ­– болашақ ұрпақтың ақшасы, соған байланысты оның тек ең айрықша жағдайда ғана пайдаланылуы мүмкін екенін атап көрсетті.

	Бұған қоса, Нұрсұлтан Назарбаев Ұлттық қордың қаражатын ағымдағы мәселелерді шешудің көзі ретінде қарастырмау, ал оның орнына тиімсіз бюджет шығысын қысқарту, қаржы тәртібін күшейту, сыбайлас жемқорлыққа қарсы күрес жүргізу және салық салынатын базаны арттыру қажеттігін қадап айтты.

	Осы орайда, Қазақстан Президенті таяу уақытта бюджеттің теңгерімділігі жөнінде нақты шара қабылдаудың маңыздылығына назар аударды.

	Мемлекет басшысы отырыс барысында маңызды мәселелер бойынша келісімге қол жеткізілгеніне тоқталды.

	- Біріншіден, Үкімет Ұлттық Банкпен бірлесіп, 1 маусымға дейін қаржы-кредит қатынастарының жаңа жүйесі аясында Үкімет пен Ұлттық Банктің үйлестірілген шарасы есебінен тұрақты экономикалық өсуді қамтамасыз ету жөнінде толық есебін қосып, бірлескен ұсыныстар енгізсін. Екіншіден, Ұлттық қордың Тұжырымдамасының республикалық бюджетке мақсатты трансферттер бөлу бөліміне ұсынылған өзгерістер мақұлдансын. Бұл ретте мен Үкіметке өзге мүмкіндіктерді мейлінше пайдалану туралы тапсырма беремін. Ұлттық қор тек стратегиялық маңызы бар инфрақұрылымдық жобаларды қаржыландырудың басқа көздері болмаған жағдайда ғана пайдаланылуға тиіс. Сондықтан бірінші кезеңде, жоба, оның техникалық-экономикалық негізі әзірленіп, сондай-ақ қаражат қайтарымы есептеліп болғаннан кейін ғана біз аса маңызды автомобиль жолдарын қалпына келтіру жұмыстарын бастау үшін қаржы бөлетін боламыз, - деді Нұрсұлтан Назарбаев.              

	Осыған орай, Қазақстан Президенті Астана-Алматы жүрдек пойызына арналған теміржол құрылысының жобасы қосымша тиянақты талдауды қажет ететінін мысал ретінде келтірді.

	- Осындай теміржолды салғымыз келеді, алайда мен Қытайда болғанымда бұл мәселені зерделей келе, біріншіден, оның өте қымбатқа түсетін жоба екенін байқадым. Екіншіден, мұндай теміржол үнемі назарда ұстап отыруды және жөндеу жұмыстарын қажет етеді. Оның үстіне, Астана мен Алматы арасындағы жолаушылар ағыны осынау жолдың лайықты табыс әкелуін қамтамасыз етпейді. Сондықтан бұл идея, ең алдымен біз қаржыландыруды бастамай тұрып, мұқият есептеуді талап етеді, - Қазақстан Президенті.

	Мемлекет басшысы Үкіметке 1 маусымға дейін ұсынылған инфрақұрылымдық жобалар жөніндегі қажетті құжаттарды әзірлеп, бекітуді және оларды қаржыландыру үшін Ұлттық қордың қаражатын пайдаланудың тетіктерін айқындауды тапсырды. Сондай-ақ, бөлінген қаражаттың мақсатты пайдаланылуын бақылау үшін жобалардың қаржылық бөліміне мониторинг және аудит жүргізу тетіктерін пысықтаған жөн.

	- Белсенді талқыланып жатқан тағы бір мәселе – Ұлттық қордың екінші деңгейдегі банктерді қорландыру үшін қаражат бөлуі. Мен бұған үзілді-кесілді тиым саламын, бұл мәселе жөнінде түпкілікті шешім қабылданды. Екінші деңгейдегі банктерде қаражат тартудың көптеген түрлі мүмкіндіктері мен тәсілдері, сондай-ақ, өзге де резервтер бар. Және біреу тегін ақша береді деп сеніп отырмай, оларды пайдалану керек, керек. Жұмыс жүргізіп, бәсекеге түсу қажет, - деді Нұрсұлтан Назарбаев.                   

	Отырыс барысында Премьер-Министрдің орынбасары Қайрат Келімбетов пен Ұлттық Банк төрағасы Григорий Марченко есеп берді.

	Мемлекет басшысы отырыс қорытындысы бойынша қаралған мәселелер жөнінде нақты тапсырмалар берді.      

	 
///
	

	Отырыс барысында Ұлттық қордың қаражатын пайдалану жөніндегі тұжырымдамалық тәсілдер, сондай-ақ оның активтерін орналастыру бағыттары қаралды.

	Мемлекет басшысы бүгінде еліміздің экономикалық саясатындағы ұзақ мерзімдегі перспективаға арналған Ұлттық қордың одан арғы рөлі мен орнын нақты айқындау қажеттігін атап өтті. Сонымен қатар, Қазақстан Президенті Ұлттық қор, бұл ­– болашақ ұрпақтың ақшасы, соған байланысты оның тек ең айрықша жағдайда ғана пайдаланылуы мүмкін екенін атап көрсетті.

	Бұған қоса, Нұрсұлтан Назарбаев Ұлттық қордың қаражатын ағымдағы мәселелерді шешудің көзі ретінде қарастырмау, ал оның орнына тиімсіз бюджет шығысын қысқарту, қаржы тәртібін күшейту, сыбайлас жемқорлыққа қарсы күрес жүргізу және салық салынатын базаны арттыру қажеттігін қадап айтты.

	Осы орайда, Қазақстан Президенті таяу уақытта бюджеттің теңгерімділігі жөнінде нақты шара қабылдаудың маңыздылығына назар аударды.

	Мемлекет басшысы отырыс барысында маңызды мәселелер бойынша келісімге қол жеткізілгеніне тоқталды.

	- Біріншіден, Үкімет Ұлттық Банкпен бірлесіп, 1 маусымға дейін қаржы-кредит қатынастарының жаңа жүйесі аясында Үкімет пен Ұлттық Банктің үйлестірілген шарасы есебінен тұрақты экономикалық өсуді қамтамасыз ету жөнінде толық есебін қосып, бірлескен ұсыныстар енгізсін. Екіншіден, Ұлттық қордың Тұжырымдамасының республикалық бюджетке мақсатты трансферттер бөлу бөліміне ұсынылған өзгерістер мақұлдансын. Бұл ретте мен Үкіметке өзге мүмкіндіктерді мейлінше пайдалану туралы тапсырма беремін. Ұлттық қор тек стратегиялық маңызы бар инфрақұрылымдық жобаларды қаржыландырудың басқа көздері болмаған жағдайда ғана пайдаланылуға тиіс. Сондықтан бірінші кезеңде, жоба, оның техникалық-экономикалық негізі әзірленіп, сондай-ақ қаражат қайтарымы есептеліп болғаннан кейін ғана біз аса маңызды автомобиль жолдарын қалпына келтіру жұмыстарын бастау үшін қаржы бөлетін боламыз, - деді Нұрсұлтан Назарбаев.              

	Осыған орай, Қазақстан Президенті Астана-Алматы жүрдек пойызына арналған теміржол құрылысының жобасы қосымша тиянақты талдауды қажет ететінін мысал ретінде келтірді.

	- Осындай теміржолды салғымыз келеді, алайда мен Қытайда болғанымда бұл мәселені зерделей келе, біріншіден, оның өте қымбатқа түсетін жоба екенін байқадым. Екіншіден, мұндай теміржол үнемі назарда ұстап отыруды және жөндеу жұмыстарын қажет етеді. Оның үстіне, Астана мен Алматы арасындағы жолаушылар ағыны осынау жолдың лайықты табыс әкелуін қамтамасыз етпейді. Сондықтан бұл идея, ең алдымен біз қаржыландыруды бастамай тұрып, мұқият есептеуді талап етеді, - Қазақстан Президенті.

	Мемлекет басшысы Үкіметке 1 маусымға дейін ұсынылған инфрақұрылымдық жобалар жөніндегі қажетті құжаттарды әзірлеп, бекітуді және оларды қаржыландыру үшін Ұлттық қордың қаражатын пайдаланудың тетіктерін айқындауды тапсырды. Сондай-ақ, бөлінген қаражаттың мақсатты пайдаланылуын бақылау үшін жобалардың қаржылық бөліміне мониторинг және аудит жүргізу тетіктерін пысықтаған жөн.

	- Белсенді талқыланып жатқан тағы бір мәселе – Ұлттық қордың екінші деңгейдегі банктерді қорландыру үшін қаражат бөлуі. Мен бұған үзілді-кесілді тиым саламын, бұл мәселе жөнінде түпкілікті шешім қабылданды. Екінші деңгейдегі банктерде қаражат тартудың көптеген түрлі мүмкіндіктері мен тәсілдері, сондай-ақ, өзге де резервтер бар. Және біреу тегін ақша береді деп сеніп отырмай, оларды пайдалану керек, керек. Жұмыс жүргізіп, бәсекеге түсу қажет, - деді Нұрсұлтан Назарбаев.                   

	Отырыс барысында Премьер-Министрдің орынбасары Қайрат Келімбетов пен Ұлттық Банк төрағасы Григорий Марченко есеп берді.

	Мемлекет басшысы отырыс қорытындысы бойынша қаралған мәселелер жөнінде нақты тапсырмалар берді.      

	 
///
	

	Кездесу барысында Қазақстан мен Сингапур ынтымақтастығын одан әрі дамыту келешегі мәселесі талқыланды.

	Нұрсұлтан Назарбаев екі ел арасында ілгеріден ізгі қатынастар қалыптасқанын атап өтті.

	- Біз Мемлекеттік саясат мектебін, арнайы экономикалық аймақты құруды қоса алғанда, Сингапурдан көп үлгі алдық, - деді Қазақстан Президенті. 

	Мемлекет басшысы одан арғы ынтымақтастықты нығайтуға шақырды және Сингапур тарапы Қазақстан экономикасын индустриялық-инновациялық дамытуға барынша белсене қатысса деген тілегін білдірді.
///
	

	Мемлекет басшысымен кездесуге оқуда, спорт пен шығармашылықта үздік нәтиже көрсеткен он бірінші сыныптың 22 оқушысы қатысты. Олар қалалық, республикалық, халықаралық олимпиадалардың, зияткерлік ойындар мен ғылыми жобалар байқауының жүлдегерлері болып саналады.

	Қазақстан Президенті оқушыларды жаңа оқу жылының басталуымен құттықтап, бүкіл еліміз бойынша 7700 оқу орны есігін ашып, 2 миллион 540 мың оқушы партаға отырғанын атап өтті.

	– 1 қыркүйекте 77 жаңа мектеп, соның ішінде 5 Назарбаев зияткерлік мектебі ашылды, ал жыл соңына дейін тағы 82 оқу орны берілетін болады. Мұндай біздің елдің тарихында ешқашан болып көрген емес. Тәуелсіздік жылдары елімізде 6 миллионнан астам бала дүниеге келді. Мен белгілеп берген Қазақстанның 2050 жылға дейінгі даму Стратегиясын дәл сендердің буындарың іске асыратын болады. Бүгінде еліміз қарқынды дамуда. Сендердің ата-аналарың мен барлық азаматтарымыздың бірлескен жұмысы арқасында біз Қазақстанның табыстарын күллі әлемге көрсеттік, – деді Нұрсұлтан Назарбаев.        

	Мемлекет басшысы оқушылармен туған елге деген сүйіспеншілік, қазақстандық патриотизмнің негіздері туралы әңгімелесті.

	– Сендер патриотизмнің өз жеріңе, туыс-туғандарың мен жақындарыңа, халық пен ел игілігі үшін жұмысқа деген сүйіспеншілік ретіндегі түрлі ұғымын ашып бердіңдер. Отанға деген сүйіспеншілік мемлекеттік рәміздерді құрметтеуден басталады. Мемлекеттік Ту тарихты, халқымыздың дәстүрлерін айшықтайды, сондай-ақ алға қойған барлық мақсатымыз бен міндетімізге қол жеткізуге деген жас ұлттың ұмтылысын бейнелейді. Елтаңба жұлдызды шаңырақ бейнеленген біздің ортақ үйіміздің символын білдіреді – бұл бейбітшілік пен туған жерді қауіп-қатерден қорғаудың ежелгі үлгісі. Патриотизмді ұлтшылдықпен шатастыруға болмайды. Патриот – өз елін сүйетін және өзге мемлекеттерге құрметпен қарайтын адам. Екінші дүниежүзілік соғыстың қасіретті тәжірибесі патриотизмнен ұлтшылдыққа өтудің қауіпті екенін, сондай-ақ өзге халықты кемсітпей, өз еліңді сүю қажеттігін нақты көрсетіп берді. Осындай бағдармен өмір сүру қажет, – деді Қазақстан Президенті.          

	Патриотизмнің ерекше көрінісі ретінде Нұрсұлтан Назарбаев еліміздің табысты дамуының символы болып саналатын елордамыз – Астанаға деген сүйіспеншілікті атады.

	– Ең қиын жылдары біз елорданы ауыстыру туралы шешім қабылдадық. Және 10 жыл ішінде елорданы дамытудың барлық негізгі бағыты айқындалды, көптеген ғимарат салынып бітті. Енді біздің күллі әлемге танымал елордамыз бар. Мұнда ғылым мен білім, медицина қарқынды дами бастады, қала тұрғындары мен қонақтары үшін өмір сүру деңгейі жақсарды және қызмет көрсетудің жоғары стандарттары жасалды. Қазақстандықтар өз елордасын мақтаныш ете алады. Қала одан әрі дами береді. Мысалы, ЭКСПО-2017 бүкіләлемдік көрмесін өткізу үшін тамаша ғимараттары бар мүлде жаңа орталықтар, ғылым мен техника ғимараттары салынатын болады, – деді Мемлекет басшысы.   

	Бұған қоса, Нұрсұлтан Назарбаев жас буынға патриоттық тәрбие беруде өз еліміз бен туған өлкенің тарихын оқыту маңызды екенін атап өтті.

	– Туған жеріңнің тарихын, ана тіліңді, өз тегіңді білмей тұрып, нағыз патриот бола алмайсың. Қазақстандықтардың туып-өскен жері бар, бұл біздің Отанымыз. Еліміздің тарихы туралы барлық мәліметті жүйелендіріп, оның біртұтас нұсқасын әзірлеу қажет, – деді Қазақстан Президенті.

	Мемлекет басшысы жай ғана патриотпын деудің жеткіліксіз екенін айтты.

	– Отанға деген махаббатты іспен дәлелдеу керек. Біз қазір мемлекеттілікті қалыптастыру, тәуелсіздікті нығайту үшін елдің өз азаматтарының еңбегін қажет ететін кезеңді бастан өткеріп жатырмыз. Әркім өз еңбегі арқылы байыта түскенде ғана мемлекет қуатты болады, – деді Нұрсұлтан Назарбаев.

	Қазақстан Президенті табысқа жету жаңа технологияларды игеруге және оларды өзіміз әзірлеуге байланысты екендігіне де тоқталды.

	– Неліктен біз индустрияландырумен айналысып жатырмыз? Бізде пайдалы қазбалар бар, бірақ оның бәрі күндердің күнінде таусылады. Мұнай мен газ есебінен өркендеген елдер бар, мысалы, Оман. Олардың мұнайы таусылды, бірақ оған дейін қамданып, басқа индустрия құрып үлгерді. Пайдалы қазбалары аз болса да гүлденген экономикасы бар Оңтүстік Корея, Швейцария, Сингапур секілді елдерді мысалға келтіруге болады. Бұл елдер білімнің есебінен дамуда. Біздің елдің жалпы ішкі өнімінің 53 пайызы қызмет көрсету саласына тиесілі. Болашақ ірі кәсіпорындарда емес, технологияларда, – деді Мемлекет басшысы.

	Нұрсұлтан Назарбаев мектеп бітірушілердің инновацияға басымдық берілетін жаңа экономикалық жағдайда өмір сүретінін атап өтті.

	– Бүгінде бүкіл әлем мұнай, газ және көмірді тұтынады. Оларды пайдалану ауаны ластап, экологияны нашарлатады, климатты өзгертеді.  Осыған байланысты біз алдағы ЭКСПО-2017 көрмесі Қазақстан үшін бетбұрысты тұс болғанын қалаймыз. Әлемнің әр тарапынан мамандар келіп, балама көздерден энергия өндіру әдістерін көрсететін болады, – деді Қазақстан Президенті.

	Өз сөздерінде оқушылар патриотизм жөніндегі жеке түсініктерін айтып, оқуға және келешек мамандығын таңдауға қатысты жоспарларын ортаға салды. 

	Сөз соңында Мемлекет басшысы алға қойған барлық мақсатқа білім мен ғылымды дамыту, сондай-ақ өзіміздің білікті кадрларымызды даярлау арқылы қол жеткізуге болатынын атап өтті.   

	– Мен сендерге әлеуметтік желілерге көп әуестенбеуге кеңес беремін. Компьютердің алдында отыратындар кейін кітап оқығандар мен сауатын көтергендерге қызмет ететін болады. Шындап келгенде, адаммен сөйлескенде ғана көзіне қарап, оның эмоциясын сезінесің. Әлеуметтік желілерде отырмай, көбірек кітап оқып, жаңа білім алу қажет, – деді Нұрсұлтан Назарбаев.

	Соңында Қазақстан Президенті кездесуге қатысушыларға зор денсаулық және оқуда табыс тіледі.

	№64 мектеп-лицей Мемлекет басшысының бастамасымен «100 мектеп, 100 аурухана» бағдарламасы аясында 1200 адамға арналып салынған.

	2012-2013 оқу жылында мектеп-лицей оқушылары жалпы білім беретін пәндер бойынша олимпиадалар мен конкурстардан 71 жүлделі орын иеленді.

	

	

	 

///
	

	Кездесу барысында тараптар әлемдік қаржы-экономикалық жүйе дамуының өзекті мәселелері жөнінде пікір алмасты. 
///
	

	Кездесуде Қазақстан мен БҰҰ-ның құрылымына кіретін ұйымдардың кең ауқымды бағыттар бойынша өзара іс-қимылының негізгі аспектілері талқыланды.

	Әңгімелесу барысында Қ.Тоқаев Мемлекет басшысын БҰҰ-ның Женевадағы бөлімінің ағымдағы қызметі мен қарулануды шектеу және қарусыздану саласындағы көптарапты келісімдер жасасуға бағытталған жұмысы туралы хабардар етті.    
///Мемлекет басшысы астық алқабының жағдайымен және егін шаруашылығы өнімдерін өндіру, оны сатумен айналысатын аграрлық кәсіпорынның қызметімен танысты.
Нұрсұлтан Назарбаевқа алдағы егін ору науқаны және оған ауыл шаруашылығы техникаларының дайындығы туралы баяндалды.
Сонымен қатар, Қазақстан Президенті облыстың шаруаларымен әңгімелесіп, ауыл шаруашылығының қазіргі жағдайы жөнінде сұрады.
Әңгіме барысында шаруашылық еңбеккерлері Елбасыға қабылданған агроөнеркәсіп кешенін дамыту бағдарламасы аясында мемлекет тарапынан қолдау көрсетіліп отырғаны туралы айтты.
Сондай-ақ, Мемлекет басшысы ауыл шаруашылығы өнімдерін өндірушілермен бірге субсидия беру, аграрлық өнімдер экспортын дамыту және шаруашылықты технологиялық жаңғырту мәселелерін талқылады.



///
	 

	Қазақстан Республикасының, Ресей Федерациясының және Беларусь Республикасының басшылары Еуразиялық экономикалық одақ туралы шартқа қол қойды және соған сәйкес мәлімдеме жасады.

	Нұрсұлтан Назарбаев үш елдің халқын шартқа қол қойылуымен құттықтап, мемлекеттеріміз экономикалық әлеуетін халықтың өсіп-өркендеуі үшін біріктіріп отырғанын атап өтті. Ол бұның экономикалық одақ екенін және мүше-мемлекеттердің тәуелсіздігі мен саяси егемендігіне қатысы болмайтынын атап өтті.

	Қазақстан Президенті Еуразиялық экономикалық одақ құру туралы тарихи актіге Астанада қол қойылуының символдық мәні бар екеніне назар аударды.

	– Астана Еуразияның дәл жүрек тұсында орналасқан. Бұл – қазіргі заманның ең жас елордасы. Мұнда Әлемдік және дәстүрлі діндер көшбасшыларының съездері, ЕҚЫҰ, Шанхай ынтымақтастық ұйымы, Ислам ынтымақтастығы ұйымы және өзге де халықаралық ұйымдардың саммиттері өтті. Біз ЭКСПО-2017 халықаралық көрмесін өткізуге дайындалудамыз. Қазақстан еуразиялық интеграция идеясының ілгерілеуіне тарихи үлес қосты. Нақ осында ғасыр басында Еуразиялық экономикалық қоғамдастық құрылды, біздің интеграциялық үдерісіміздің барысы мен қарқынын айқындаған бірқатар маңызды шешімдер қабылданды, – деді Нұрсұлтан Назарбаев.

	Осыған байланысты Мемлекет басшысы Еуразиялық экономикалық одақтың бесігі Астана болуының заңдылық екенін атап өтті.

	– Бұл Қазақстан, Беларусь және Ресей халықтарының достығының, тату көршілестігінің, өзара қолдауының ұлы жылнамасының жалғасы болатынына менің еш шүбәм жоқ. Бізді ХХI ғасырда еуразиялық интеграция әлеуетін бірлесіп жүзеге асыру міндеті күтіп тұр, – деді Қазақстан Президенті.

	Нұрсұлтан Назарбаев Еуразиялық экономикалық одақ құру туралы бастаманы өзінің алғаш М.В.Ломоносов атындағы Мәскеу мемлекеттік университетінде жиырма жыл бұрын жария еткенін еске салды. 

	– Тек уақыт қана түбегейлі көз жеткізу қасиетіне ие. Жаңа еуразияшылдықтың екі онжылдық тарихының тәжірибесі осыны дәлелдейді. Еуразиялық интеграция идеясы Ресей және Беларусь Президенттерінен қолдау тапты. Дәл сондықтан да біз бүгінгі күнге – Шартқа қол қоюға жеттік, – деді Мемлекет басшысы.   

	Нұрсұлтан Назарбаев экономикалық интеграцияның іс жүзіне асуы қазірдің өзінде оң нәтижелер бергенін айтты.

	– Тек соңғы бес жылда Қазақстанның Кеден одағына қатысушы елдермен арадағы тауар айналымы 88%-ға өсіп, 24 млрд долларлық мөлшерге жетті. Еуразиялық интеграция жөніндегі серіктес мемлекеттерге біздің экспортымыз 63%-ға ұлғайып, 6 млрд доллар болды. Бұл абстрактілі сандар ғана емес. Олардың артында жүздеген нақты кәсіпорындар мен компаниялар, қазақстандық, беларусьтік және ресейлік серіктестермен арадағы өзара іс-қимылдың жаңа желілері тұр. Бұл – мыңдаған жаңа жұмыс орындары, тұрақтылық және өзіне жаңа өткізу нарықтарын ашқан Қазақстан бизнесінің табыстылығының өсуі, – деді Қазақстан Президенті.

	Мемлекет басшысы Армения мен Қырғызстанның да шартқа қосылу жөнінде нақты қадамдар жасап жатқанына назар аударды. Ол еуразиялық интеграцияны тереңдету осы үдеріске қатысушылардың барлығының мүддесі үшін жүзеге асырылатынына тоқталып өтті. 

	– Басты мақсаттың бірі – экономикаларымызды бірлесе жаңғырту және бәсекеге қабілеттілігін арттыру үшін елдердің әрқайсысының мүмкіндіктерін біріктіру. Бізге өзге интеграциялық бірлестіктердің, ең алдымен Еуроодақтың тәжірибесін ескеру маңызды. Әңгіме қатысушы елдің бірде-бірінің деиндустриализация үдерісіне ұрынып қалмауы, ұлттық экономикада өнеркәсіптің дәстүрлі салаларының, ауыл шаруашылығының құлдырауын болдырмау туралы болып отыр. Еуропа экономикасындағы рецессияның беретін сабағы осында, – деді Қазақстан Президенті.

	Нұрсұлтан Назарбаев интеграция, әлемдік тәжірибе көрсеткендей, экономиканың дамуына қажетті ұзақмерзімді тұрақты жағдайды және азаматтардың бақуатты өмірі үшін жаңа мүмкіндіктерді білдіретінін атап өтті.

	– Еуразиялық экономикалық одақты біз жаһандық байланыстармен етене жымдасқан, Еуропа мен дамып келе жатқан Азия ареалдары арасындағы берік көпір түріндегі ашық экономикалық қоғамдастық ретінде көреміз. Еуразиялық интеграцияны дамыта отырып, біз заңды кезеңдер – еркін сауда аймағы, Кеден одағы, Бірыңғай экономикалық кеңістік арқылы батыл ілгерілеп келеміз, – деді Мемлекет басшысы.

	Қазақстан Президенті ЕАЭО туралы шартқа қол қою арқылы жер шарының  ең ірі тұтынушылық нарықтарының бірі, энергия ресурстарының ірі экспорттаушысы болып саналатын интеграциялық бірлестіктің құрылуы заңдық тұрғыдан ресімделгенін айтты. Мемлекеттердің тәуелсіздігіне кепілдік беретін негізгі ресурстар бұл бірлестіктің өзінде жеткілікті.

	– Осылайша бүгін ХХІ ғасырдың жаңа геоэкономикалық ақиқаты дүниеге келді. Ол үлкен қиындықпен құрылды. Ашығын айтайын: біз Еуразиялық экономикалық одаққа көп қиындықпен жеттік. Алдымызда жаһандық тұрақсыздық жағдайындағы қалыптасу мен дамудың күрделі кезеңі тұр. Интеграция бізге өздігінен керемет өмірге кепілдік бермейді. Жаңа сын-қатерлер мен жаңа міндеттер болады. Біз оларды бірігіп шешуге және баршамыздың күш-жігерімізбен дағдарысты еңсеруге дайын болуға тиіспіз, – деді Қазақстан Президенті.

	Нұрсұлтан Назарбаев Еуразия кеңістігінде халықтардың тату көршілігінің түбегейлі жаңа үлгісі қалыптасып жатқанын, оған жоғары сенім, берік достық және мемлекеттеріміздің өзара қолдауы негіз болып отырғанын атап айтты.

	– Еуразиялық экономикалық одақ – бұл ең алдымен біздің елдеріміздің миллиондаған азаматтары үшін жаңа мүмкіндіктер көзі. Қатысушы елдерде шағын және орта кәсіпкерлікті дамытуға қолайлы шарттар жасалуда. Еңбек ресурстары нарығы бірігуде, бұл кәсіби деңгейді көтеру мен еңбек өнімділігін арттырудың маңызды факторы саналады. Азаматтар үшін Еуразиялық экономикалық одақтың әрбір мемлекетінде білім беру қызметі мен әлеуметтік инфрақұрылымдарына тең қолжетімділік жағдайлары жасалуда. Ішкі кедергілерді жою қазірдің өзінде мәдени-гуманитарлық байланыстарымызды күшейтуге, туризмнің өсуіне жақсы ықпал етті. Осы пайданың барлығын азаматтарымыз айқын ұғынып отыр. Бұл еуразиялық ықпалдастық үдерісіне кең ауқымды халықтық қолдау болуда, – деді Мемлекет басшысы.

	Қазақстан Президенті  үш елдің жастарына да сөз арнады.

	– Еуразиялық экономикалық одақ сіздер үшін құрылуда. Ол сіздерге қатысушы елдің кез келгенінде сапалы білім және кәсіби машықты игеруде артықшылық береді. Бүгінгі оқиға біздің елдеріміздің болашағы үшін, бірінші кезекте жаңа ұрпақ үшін жаңа мүмкіндіктер көзін ашады, – деді Нұрсұлтан Назарбаев.

	Мемлекет басшысы қатысушы-мемлекеттердің орталық ведомстволары мен үкіметтері жетекшілерінің, Еуразиялық экономикалық комиссия мүшелерінің, сарапшылардың еуразиялық экономикалық ықпалдастық үдерістерін жүзеге асырудағы айрықша үлесін атап өтті. Ол ортақ жұмыстың нәтижесі тарихи құжатқа қол қою болғанын айтты.

	– Еуразиялық экономикалық одақ – біздің елдеріміздің мәңгілік достығының, өзара іс-қимылы мен тату көршілігінің берік жаңа механизмі. 29 мамыр біздің елдеріміздің естелік күнтізбелеріне Еуразиялық ықпалдастық күні ретінде енуге лайықты деп санаймын. Біздің елдеріміздің халқын, осы рәсімнің барлық қатысушылары мен қонақтарын Еуразиялық экономикалық одақ туралы шартқа қол қойылуымен тағы да құттықтаймын, – деді Мемлекет басшысы.  

	Өз сөзінде Ресей Федерациясының Президенті В.Путин қол қойылған шарт экономиканы дамытып, үш ел азаматтарының әл-ауқатын көтеру үшін үлкен мүмкіндіктер ашатынын атап айтты.

	– Ресей, Беларусь және Қазақстан өзара іс-қимылдың мүлде жаңа деңгейіне өтеді: тауарлар, қызметтер, капиталдар мен жұмыс күші еркін қозғалатын ортақ кеңістік құрады. «Үштік» мемлекеттері экономиканың энергетика, өнеркәсіп, ауыл шаруашылығы және көлік секілді негізгі салаларында келісілген саясат жүргізетін болады. Іс жүзінде біз 170 миллионнан астам халқы бар ТМД кеңістігінде өндірістік, ғылыми және технологиялық әлеуеті зор, табиғи ресурстары орасан мол, ірі әрі бірыңғай нарық құрамыз, – деді В.Путин.

	Ресей Президенті әлемдік экономикада толыққанды халықаралық құқықтық субьектілікке ие және Дүниежүзілік сауда ұйымының қағидалары негізінде әрекет ететін жаңа экономикалық ұйым пайда болып отырғанын айтты. Ол сауда құрылымын жетілдіру, жоғары технологиялық тауарлар үлесінің артуы, елдеріміздің әлемдік экономикадағы бәсекеге қабілеттілігінің нығаюын қоса қамтитын ықпалдастық үдерістердің өзара тиімділігі қазірдің өзінде іс жүзінде дәлелденіп жатқанына назар аударды.

	Беларусь Республикасының Президенті А.Лукашенко Армения мен Қырғызстанның еуразиялық ықпалдастық үдерісіне қосылуын атап өтті.

	– Өз кезегінде Беларусь елі келіссөздер барысында қол жеткізілген  уағдаластықтарды толық жүзеге асыру жолында жүйелі әрі міндетті түрде ілгерілеуге дайын. Шартқа қол қою – осымен бітті деген сөз емес, ол біздің дұрыс қадам жасағанымызды бүкіл әлемге дәлелдеуге тиіс болатын салиқалы үдерістің бастауы. Сонымен бірге Еуразиялық экономикалық одақты құру жөніндегі іс-қимылдардың қатысушы-мемлекеттердің өзара саудасына айтарлықтай ықпал ететін мәселелерді шешумен байланысты болғаны жөн, – деді  А.Лукашенко.

	Соңында мемлекет басшылары үш елдің жұртшылық өкілдерімен бейресми әңгіме өткізді.

	***

	Еуразиялық экономикалық одақ туралы шартта  халықаралық ұйымдарға тән базалық аспектілер, мемлекеттердің егеменді теңдігі, аумақтық тұтастығы, сондай-ақ Одақтың мүше-мемлекеттерінің саяси құрылымының ерекшелігін құрметтеу қағидаттары көрініс тапқан.

	Бұған қоса, шарт Қазақстан, Ресей және Беларусь азаматтарының әл-ауқаты мен тұрмыс сапасын арттыру мәселелерін шешуге бағытталған және тауарлардың, қызметтердің, капитал мен жұмыс күшінің еркін қозғалысын, үйлестірілген экономикалық саясат жүргізуді қарастырады.

	Жалпы алғанда, келешектегі интеграциялық тиімділік 2030 жылға қарай ІЖӨ-нің жиынтық өсімі 900 миллиард доллар көлемінде болатындығымен бағаланып отыр. Еуразиялық экономикалық одақ теңдік, негізділік, жүйелілік, прагматизм және өзара тиімділік қағидаттары негізінде құрылады.



///
	

	Сонымен қатар, кездесуге Президент Әкімшілігі Басшысының орынбасары Б.Сұлтанов, «ENRC Kazakhstan» ЖШС акционері Ф.Шодиев және «Сыртқы сауда банкі» («Банк ВТБ») ААҚ президенті – басқарма төрағасының бірінші орынбасары Ю.Соловьев қатысты.

	Кездесу барысында Қазақстандағы еншілес банк қызметінің негізгі бағыттары, сондай-ақ, «Сыртқы сауда банкінің» еліміз экономикасын дамыту және әртараптандыру үдерісіне қатысуының жай-күйі талқыланды.

	Нұрсұлтан Назарбаев «Сыртқы сауда банкі» тек Ресейде ғана емес, сонымен бірге Еуропадағы ірі банктердің бірі болып табылатынын, Қазақстанның жеке меншік және корпоративтік секторын кредиттеуге белсене қатысатынын атап өтті.

	- Индустриялық-инновациялық бағдарлама аясында жобаларды біздің елімізде іске асыратындар үшін айтарлықтай қолайлы жағдай жасалған. Қазақстан шағын және орта бизнестің дамуын, атап айтқанда, оны кредиттеу қарқынының өсуін барынша ынталандыруда. Жалпы, бүгінде банктік жүйе дәйекті түрде дамып келеді, банктердің жеке капиталының өсуі байқалады, - деді Қазақстан Президенті.     

	Мемлекет басшысы Бірыңғай экономикалық кеңістіктің қызметін ескере отырып, Қазақстанда кәсіпкерлікті дамыту жөнінде бірлескен жұмыстарды жандандыру қажеттігіне тоқталды.

	Өз кезегінде «Сыртқы сауда банкі» ААҚ басқарма төрағасы кездесу үшін алғысын білдіріп, «Сыртқы сауда банкі» тобы Қазақстандағы өз қызметін белсенді жүргізіп отырғанын атап өтті.

	- Бізде ынтымақтастық аясын кеңейту жоспары бар. Біз Сіздің күш-жігеріңіздің арқасында экономика қарқынды дамып келе жатқанын көріп отырмыз. Сонымен бірге трансшекаралық бизнестің мүмкіндігін арттыратын интеграциялық үдерістер жүруде. Біз үшін бүгінде әлемдік және еуропалық деңгейге шығатын Қазақстанның ірі компанияларымен жұмыс істеу қызықты. Сондықтан біздің мақсатымыз - осында бар мүмкіндіктерді зерделеу, - деді А.Костин.

	Бұған қоса, кездесуде қаржы жүйесін жетілдіру жөнінде елімізде жүрігізіп жатқан жұмыстар бойынша өзара тиімді ынтымақтастықтың келешегі бар аспектілері аталып өтті.

	«Сыртқы сауда банкі» ААҚ Ресейде, Еуропа елдерінде, Азия, Таяу Шығыс, Африка және АҚШ-та кең ауқымды банктік қызмет көрсететін ресейлік жетекші қаржы тобы болып табылады. Еншілес банкі Қазақстан нарығында 2008 жылдың бас кезінен бері жұмыс істейді.  

///
	 

	Серік Нығметұлы Ахметов Қазақстан Республикасының Премьер-Министрі болып тағайындалсын, ол Қазақстан Республикасы Премьер-Министрінің бірінші орынбасары қызметінен босатылсын.

	 

	         Қазақстан Республикасының

	                        Президенті                                                                                                                          Н.Назарбаев
///Мемлекет басшысы Қасым-Жомарт Тоқаев Қазақстанға ресми сапарымен келген Еуропадағы қауіпсіздік және ынтымақтастық ұйымының қазіргі төрағасы, Швецияның Сыртқы істер министрі Анн Линдені қабылдады.

 
Қасым-Жомарт Тоқаев швед дипломатына ілтипат білдіріп, оның елімізге жасаған сапары ЕҚЫҰ-ның қазіргі төрағасы ретінде де, Швецияның сыртқы саяси ведомствосының басшысы тұрғысынан да өте маңызды екенін атап өтті.
– Қазақстан Еуропадағы қауіпсіздік және ынтымақтастық ұйымының қағидаттары мен құндылықтарына бейіл екенін айтқым келеді. Сіз басқарып отырған Ұйыммен арадағы ынтымақтастық – сыртқы саясаттағы басымдықтарымыздың бірі. Біз аталған Ұйыммен де, оған мүше мемлекеттермен де арадағы тығыз ықпалдастықты нығайта түсуге дайынбыз, – деді Қасым-Жомарт Тоқаев. 

 
Мемлекет басшысы 2010 жылы Астанада өткен ЕҚЫҰ-ның тарихи саммитінің қорытындылары Ұйымның дамуына тың серпін бергенін және оның аса маңызды екенін атап өтті.
Президент екіжақты байланыстардың перспективаларын талқылау барысында Қазақстанның Швециямен арадағы өзара ықпалдастықты экономикалық және гуманитарлық салаларға баса мән бере отырып, одан әрі нығайтуды көздейтініне тоқталды.

 
Өз кезегінде Анн Линде Қасым-Жомарт Тоқаевқа қонақжайлық көрсеткені үшін алғыс білдіріп, ЕҚЫҰ-ның қазіргі төрағасы ретіндегі осы сапарының өзі үшін маңызды екенін жеткізді.
– ЕҚЫҰ мен Қазақстан арасындағы қарым-қатынастарға зор мән беретінімізді атап өткім келеді, – деді Швецияның Сыртқы істер министрі.
Анн Линде Қасым-Жомарт Тоқаевқа ЕҚЫҰ-ның қазіргі төрағасы лауазымындағы өз жұмысының алғашқы қорытындылары, алдағы жұмыстары, оның ішінде, Орталық Азия бағытындағы жұмыс жоспарлары туралы мәлімет берді.
Әңгімелесу барысында Ванкуверден Владивостокқа дейінгі Еуропа мен Еуразияның ауқымды кеңістігіндегі қауіпсіздіктің сын-қатерлері мен тәуекелдері талқыланды. Сонымен қатар ЕҚЫҰ-ның алдында тұрған әскери-саяси, экономикалық-экологиялық және адамзаттық сияқты үш өлшемдегі міндетті жүзеге асыру жолдары бойынша пікір алмасты.

///Кездесу барысында Қазақстан Республикасының ішкі саясатына қатысты өзекті мәселелер талқыланды.


///Елбасы мектептің оқу сыныптарын аралап, мұғалімдермен әңгімелесті.
Нұрсұлтан Назарбаев жиналғандарды жаңа мектептің ашылуымен құттықтап, тәуелсіздік жылдарында білім беру саласын дамыту және қажетті инфрақұрылымды қалыптастыру үшін мемлекет көп күш-жігер жұмсағанын атап өтті.
– Көптеген жастарымыз шет елдерде білім алуда, бұл жылдарда еліміз бойынша 1700-ден астам мектеп, соның ішінде зияткерлік мектептер ашылды. Биыл 60 жаңа оқу орнын ашу жоспарлануда. Осы қадамдар жас ұрпақтың өсіп-өркендеуі мен еліміздің болашағы үшін жасалып отыр. Бұл мектеп шейх Халифпен келісім негізінде соның қаражаты есебінен салынды. Сол үшін оған алғыс айтамын, – деді Қазақстан Президенті.
 
***
Жалпы ауданы 14 мың шаршы метр болатын, 1200 оқушыға лайықталған жаңа мектептің 48 оқу кабинеті бар. Білім беру қазақ және орыс тілдерінде екі ауысым бойынша жүзеге асырылады.
Оқу орнының инфрақұрылымы 30 орындық оқу залы бар кітапхананы, 360 орындық мәжіліс залын, спорт залын, жүгіру жолағын, сондай-ақ футбол, баскетбол, волейболмен айналысуға арналған алаңдарды қамтиды.


///
	 

	Кездесу барысында энергетика, тау-кен металлургия және ауыл шаруашылығы саласындағы ынтымақтастық мәселелері талқыланды.

	Автомобиль, металлургия, азық-түлік және энергетика салаларында жұмыс істейтін «Гленкор Экстрата» компаниясы өнеркәсіптік және шикізаттық тауарлар жеткізетін әлемдегі ең ірі компаниялардың бірі саналады.

	
	 


///Салтанатты іс-шара қазақтың ұлы биінің туған жері – Қарқаралы ауданы Егіндібұлақ ауылында өтті.
Оған Парламент депутаттары, мемлекеттік органдар жетекшілері, қоғам қайраткерлері, белгілі ғалымдар мен шығармашылық зиялы қауым өкілдері қатысты.
Іс-шараға қатысушылар Қазыбек би ескерткішіне гүл шоқтарын қойды. Сонымен бірге, Қарағанды облысының шығармашылық ұжымдары әзірлеген «Қаз дауысты Қазыбек би» атты театрландырылған қойылым көрсетілді.
Мемлекеттік хатшы Қазақстан Президентінің салтанатты іс-шараға қатысушыларға арналған құттықтауын оқып берді. Онда Қаз дауысты Қазыбек би бабамыз ұлтымыздың тарихында есімі алтын әріппен жазылған қайраткер тұлға екені атап өтілді. Бүгінгі тәуелсіз, бейбіт әрі өркендеген Қазақстан – ата-бабаларымыз арманының орындалғанының белгісі. Осының бәрі халқымыздың бірлігі мен ынтымағының арқасы. Біз – өткенімізді қастерлеп, бүгінімізді қадірлей отырып, болашаққа зор үмітпен қол созамыз. «Рухани жаңғыру» бағдарламасын іске асыру арқылы тарихымызды, мәдениетіміз бен ұлттық жадымызды жаңғыртып, одан әрі байытатын боламыз.
Іс-шара аясында Қазыбек биге арналған халықаралық айтысқа қатысушы ақындар арнау айтты. Еліміздің танымал әртістерінің қатысуымен мерекелік концерт қойылды. Шара қазақ күресі және аламан бәйге сынды спорт сайыстарына ұласты.
Сондай-ақ, 30 тамызға дейін Қарағанды облысы аумағынан Қызылорда, Түркістан, Тараз, Шымкент қалалары арқылы жүріп, Өзбекстанның Ташкент, Науаи қалаларына дейін баратын «Қаз дауысты Қазыбек би жолымен: бабаларға тағзым!» атты халықаралық автокеруен жолға шықты.
/// 
Кездесуге президенттер – Қазақстаннан – Нұрсұлтан Назарбаев, Армениядан – Серж Саргсян, Беларусь Республикасынан – Александр Лукашенко, Қырғызстаннан – Алмазбек Атамбаев, Ресей Федерациясынан Владимир Путин, сондай-ақ  Еуразиялық экономикалық комиссия алқасының төрағасы В.Христенко қатысты.
Мемлекеттер басшылары Еуразиялық экономикалық одақ қызметінің қазіргі мәселелерін, ұйым аясындағы серіктестікті тереңдету мен халықаралық ынтымақтастық аясын кеңейту келешегін, сондай-ақ Қырғызстанның Одаққа қосылу үдерісін талқылады.
Отырысқа қатысушыларға арнаған сөзінде Нұрсұлтан Назарбаев Еуразиялық экономикалық одақ құру туралы шартқа қол қойылғанына бір жыл толғанда өтіп отырған кездесудің айрықша сипатын атап айтты.
– Мүдделер теңдігі, прагматизм және кезеңділік қағидаттарына негізделген интеграциялық бірлестік біздің мемлекеттерімізді және экономикаларымызды әлемдік дағдарыстың күрделі жағдайында нығайтуға қабілетті екеніне сенімдімін. ЕАЭО жұмысы түбегейлі басталғалы бері біздің қатарымыз Армения және Қырғызстанның қосылуы арқылы толықты. Бірлескен ынтымақтастық болашақта елдеріміздің байланысын нығайтып, Еуразиялық одақтың дамуына тың серпін берері анық, – деді Қазақстан Президенті. 
Мемлекет басшысы халықаралық қоғамдастықтың бұл экономикалық бірлестікке қызығушылығы артып келе жатқанына тоқталды. 
– Бүгінде бірқатар мемлекеттер бізге сауда-экономикалық қатынастар орнату, еркін сауда ұсынысымен шығуда. Мәселен, үкіметаралық кеңес отырысының аясында ЕАЭО мен Вьетнам арасында еркін сауда аймағы туралы бірінші келісімге қол қою жоспарланып отыр. Келісім жобасы қазір мемлекетішілік үдерісте қарастырылып жатыр. Сондай-ақ бүгінде Қытай Халық Республикасымен серіктестік және ынтымақтастық туралы келісім жасау жөніндегі келіссөздерді бастау мәселесі күн тәртібінде тұр. Түркия, Иран, Үндістан, Моңғолия, Әзербайжан осы кезеңдегі келесі әлеуетті серіктестер бола алар еді, – деді Нұрсұлтан Назарбаев.
Қазақстан Президенті қабылданған шешімдерді жүзеге асыру жұмысы үкімет тарапынан да, комиссия тарапынан да жүйелі және бірізді ыңғайдан келуді талап ететініне назар аударды. 
– Барлық уағдаластықтарды кезең-кезеңмен іске асыру мерзімдерін біз айқындап алдық. Ұйымымыз біртіндеп барынша тиімді сипат алып келеді, қажетті шарттық база қалыптасуда. Оның орнықты дамуы осыған негізделеді, – деді Мемлекет басшысы.
Нұрсұлтан Назарбаев әлемдегі күрделі экономикалық жағдайға қарамастан, ЕАЭО өзіне мүше елдердің барлығының игілігі жолында бұдан әрі даму үшін зор әлеуетке ие екеніне сенім білдірді. 
– Қазір, дағдарыс пен Батыстың санкциялық саясаты жағдайында тауар айналымының төмендеуі байқалады. Бірақ біздің қарым-қатынасымыздың жалпы жағдайы сондай – кәсіпорындар мен тауарлардың ауысуы, бірлескен кәсіпорындардың құрылуы үдерісі жүріп жатыр. Біз дұрыс жолда келеміз деп санаймын. Қазақстан елдеріміздің арасындағы сауда-экономикалық ынтымақтастың орасан әлеуетіне ие Еуразиялық экономикалық одақ жұмысына аса зор маңыз беріп келді және солай бола да береді. Біз өзара тиімді құжаттарды әзірлеу мен қабылдау үшін қажетті күш-жігерді жұмылдыратын боламыз, – деді Қазақстан Президенті.
Отырыс барысында мемлекетаралық ынтымақтастықты түрлі салаларда одан әрі дамытуға бағытталған бірқатар құжаттарға қол қойылды.



///
	 

	Сапар барысында Мемлекет басшысының Франция Президенті Ф.Олландпен бірге «Сорбонна-Қазақстан» институтының ашылу рәсіміне қатысуы жоспарланып отыр.
///Президент Қасым-Жомарт Тоқаев Шетелдік инвесторлар кеңесінің 34-отырысына қатысу үшін Қазақстанға келген Еуропалық қайта құру және даму банкінің президенті Одиль Рено-Бассомен кездесу өткізді.
Кездесу барысында елімізде инфрақұрылым, транзиттік тасымал, экономиканы көміртегінен арылту, экономика және қаржы секторы салаларындағы бірқатар инвестициялық жобаны жүзеге асырудың перспективалары талқыланды. Сондай-ақ олар әлемдік экономиканы дамытудың өзекті мәселелері жөнінде пікір алмасты.
Одиль Рено-Бассо Қасым-Жомарт Тоқаевты жалпыұлттық референдумның сәтті өтуімен құттықтап, оның нәтижелері шетелдік инвесторлардың елімізге деген сенімін одан әрі нығайта түсетінін атап өтті. Сонымен қатар Қазақстан экономикасын дамытудың және елдің қаржы жүйесін нығайтудың перспективалары туралы көзқарасын білдірді.

///Кездесуде Мемлекет басшысына Ұлттық банктің еліміздің қаржы секторын ілгерілету жөніндегі жұмыстарының қорытындысы туралы есеп берілді.
Қазақстан Президенті қазір ұлттық валютаның еркін айырбас бағамы саясатының жүргізіліп жатқанын айтып, Ұлттық банктің инфляция өсіміне жол бермеу жөніндегі міндетін ерекше атап өтті.
Сонымен қатар, Д.Ақышев Нұрсұлтан Назарбаевқа валюта және қаржы нарығындағы қазіргі ахуал туралы баяндады.
– Жалпы, ахуал тұрақты. Қазір тамыз айының басында ішкі және сыртқы сипаттағы жекелеген факторлар әсерінен болған ауытқулардан кейін айырбас бағамы тұрақтанды. Алаңдауға еш негіз жоқ, – деді Ұлттық банк төрағасы.
Елбасы кездесу соңында бірқатар нақты тапсырма берді.

///
	

	Қазақстан Президенті «Инновациялық технологиялар паркі» еркін экономикалық аймағының (ЕЭА) қазіргі қызметімен, сондай-ақ, кәсіпорындардың еркін экономикалық аймақ аясындағы өндірістік қызметі үдерістерімен танысты.

	Нұрсұлтан Назарбаевқа «SAT&Co», Қазақстан-Британ техникалық университеті, «Қазақстан теміржолы» ұлттық компаниясы» АҚ», «Hewlett Packard» тәрізді ұйымдар іске асыратын технопарк құрылысының екінші кезектегі жобалары таныстырылды.

	Мемлекет басшысы «Инновациялық технологиялар паркі» еркін экономикалық аймағының әкімшілік корпусында инновация мәселелері мен технопарк қызметі жөнінде жұмыс бабындағы кеңес өткізді. Премьер-министрдің орынбасары – Индустрия және жаңа технологиялар министрі Ә.Исекешев атқарылған жұмыс туралы есеп берді, сондай-ақ, «Инновациялық технологиялар паркі» еркін экономикалық аймағының даму жоспарлары туралы хабардар етті.

	Оның айтуынша, қазіргі уақытта ЕЭА-қа 87 компания тіркелген. Күтіліп отырғандай, 2020 жылға қарай технопаркте жұмыс істейтін кәсіпорындардың жалпы саны 250-ге жетпек, олардың жиынтық табысы жылына 150 миллиард теңгені құрайды, осы орайда 50 мың жұмыс орны ашылатын болады.

	Мемлекет басшысы мемлекет инновациялық кластерді дамытуға ерекше назар аударып отырғанын атап өтті.

	«Біз олардың автономдық режімде жұмыс істеуіне мүмкіндік беретін Инновациялық технологиялар паркі туралы жаңа заң әзірлеудеміз, ал бұл салықтық жеңілдіктерді, алаңдар мен инфрақұрылымдар дайындауды көздейді», - деді Қазақстан Президенті.

	Мемлекет басшысы «Инновациялық технологиялар паркі» еркін экономикалық аймағы құрылысының тек бірінші кезегіне ғана 7 миллиард 500 миллион теңге инвестиция салынғанын еске салып өтті. Инфрақұрылым құрылысының екінші кезегіне 3 миллиардқа жуық теңге бөлінді.   

	Кеңес барысында Нұрсұлтан Назарбаевқа жүз пайыз қазақтандық үлесті қамтитын бірқатар инновациялық жобалар, сондай-ақ, отандық кәсіпорындар мен әлемнің жетекші компанияларының бірқатар бірлескен әзірлемелері таныстырылды. Атап айтқанда, «SAT&Co» компаниясы әзірлеген үш өлшемді виртуалды бейнекартина трансляциялаудың жаңа технологиясы, сондай-ақ, «Қазақстан теміржолы» ұлттық компаниясы» АҚ инновациялық-сервистік орталығы мен «Hewlett Packard» компаниясының бірлескен жобасы таныстырылды.

	Сонымен қатар, Қазақстан Президенті Алматы облысының әкімі А.Мұсахановқа келешекте «Инновациялық технологиялар паркі» еркін экономикалық аймағына беру үшін пайдаланылмаған аумақты мемлекетке қайтару туралы мәселені пысықтауды тапсырды.

	Мемлекет басшысы инновациялық даму технологияны жеткізумен ғана шектеліп қалмай, өзіндік технологияны әзірлеу мен енгізуді қамтуы тиістігін атап өтті.

	«Әзірше біз шетел тәжірибесін қабылдап жатырмыз, қазір бізді озып бара жатыр. Тіпті ең заманауи шетелдік жабдықты пайдалану өзіндік серпілісімізді білдірмейді. Біз өзімізде пайдаланып және әлемге ұсынуға болатын жаңа нәрселер жасауға бағдар ұстануға тиіспіз», - деді Нұрсұлтан Назарбаев.

	Мемлекет басшысы Шетел инвесторлары кеңесінің 26-шы отырысы барысында оларға берілген тапсырмаларды да еске салды. Атап айтқанда, Қазақстан Президенті келешегі бар инновациялық жобаларды қаржыландыратын арнайы венчурлық қор құру жөніндегі жұмысты жеделдетуді тапсырды.

	«Бәсекеге қабілеттілікке құр сөзбен қол жеткізе алмаймыз. Инновациялық даму үшін қаржы салу қажет», - деді Нұрсұлтан Назарбаев.

	Кеңестен кейін Қазақстан Президенті өздерінің инновациялық жобаларын ұсынған Халықаралық ақпараттық технологиялар университетін бітіруші түлектермен кездесті.

	«Алатау» инновациялық технологиялар паркі Қазақстан Республикасы Президентінің 2003 жылғы 18 тамыздағы Жарлығымен қала маңындағы Алатау кентінде құрылған. Парк аумағы ­ Алматыдан 25 шақырым жердегі 343 гектар алаңда орналасқан.

	

	

	
/// 
Рәсімді ашқан Мемлекеттік хатшы ұлттық мереке – Тәуелсіздік Күні қарсаңында жоғары наградаларды табыс етудің символдық мәні зор екенін атап өтті. Бұл күндері бүкіл еліміз айрықша үздік деп танылған, қоғамды дамыту және Қазақстан Республикасының тәуелсіздігін нығайту жолында халықтың құрметіне бөленген барша қазақстандықтарды марапаттайды. Республикамыз қол жеткізген табыстар Елбасының стратегиялық көрегендігі мен саяси күш-жігерінің жарқын көрінісі, сондай-ақ ел азаматтарының қалтқысыз қызметі мен қажырлы еңбегінің  нәтижесі болып табылады.
Марапатталғандар арасында мәдениет, білім және ғылым, денсаулық сақтау саласының қайраткерлері, экономика және бизнес өкілдері бар.
Кездесу соңында Г.Әбдіқалықова қатысушыларды алдағы Тәуелсіздік күнімен құттықтап, баршаға бейбітшілік пен бақ-береке және Отанымыздың игілігі жолындағы еңбектеріне табыс тіледі.
 
///
	 

	Кездесу барысында  мұнай-газ инфрақұрылымы, энергетика, көлік, денсаулық сақтау және өзге де салалардағы ынтымақтастықтың негізгі бағыттары талқыланды.

	Нұрсұлтан Назарбаев компанияның Қазақстандағы белсенді инвестициялық қызметін және оны әрі қарай кеңейтуге әзірлігін атап өтті, сондай-ақ локомотив құрастыру жөніндегі бірлескен кәсіпорынның өнімдерін сыртқы нарықтарға шығарудың маңыздылығына тоқталды.

	Тараптар компания бөлімшелерінің мемлекеттік органдармен және елдегі ұлттық компаниялармен табысты өзара ықпалдастығына тоқталып,    бірқатар инфрақұрылымдық және көліктік жобаларды қарастырды.

	 «Дженерал Электрик» – Қазақстан Республикасындағы шетелдік ірі компанияның бірі. Оның клиенттері мен серіктестері қатарына өңірде 200-ден астам компания және ұйымдар кіреді. «Дженерал Электриктің» Алматыдағы өкілдігі 1994 жылы ашылды.

	
	 


/// 
Нұрсұлтан Назарбаев пен Владимир Путин екіжақты өзара ықпалдастықтың, соның ішінде сауда-экономика, отын-энергетика, ғарыш салалары мен мәдени-гуманитарлық саладағы  кең ауқымды мәселелерін талқылады.
Қазақстан мен Ресей Президенттері өңірлік және халықаралық күн тәртібіндегі бірқатар өзекті мәселелерді де қарастырды.
Нұрсұлтан Назарбаев өзінің Қазақстан Президенті болып сайланғаннан кейін шетелге алғашқы ресми сапармен шығып отырғанын айтты. 
– Біз 15 жылдан астам уақыт бойы бірге жұмыс істеп келеміз, осы жылдары Қазақстанның Ресеймен қарым-қатынасы нығайды. Біз Сізбен Одақтастық туралы шартқа қол қойдық, оның аясында көптеген мәселелер жүзеге асырылуда. Біз Еуразиялық экономикалық одақты құрдық. Дағдарыс жағдайында елдеріміздің арасындағы тауар айналымы төмендегеніне қарамастан, ЕАЭО-ның болашағы зор деп есептеймін. Елдеріміздің екіжақты қарым-қатынастары жасалған уағдаластықтарға сай дамып келеді, – деді Мемлекет басшысы.
Қазақстан Президенті сондай-ақ  В.Путинді Ұлы Отан соғысындағы Жеңістің 70 жылдығымен құттықтады.
Владимир Путин де Нұрсұлтан Назарбаевты сайлаудағы айқын жеңісімен құттықтап, екі ел арасындағы жемісті ынтымақтастықтың жалғасатынына үмітін білдірді.
– Елдегі соңғы жылдардағы өзгерістер, Қазақстан азаматтарының сайлау науқанына қалай қарайтыны, олардың Сіздің атқарған жұмысыңызға қалай баға беретіні – ең құндысы осы. Біздің екіжақты байланыстарымыз бұдан әрі де қарқынды және сайлауға дейінгі жылдардағыдай жемісті болатынына сенімдімін, – деді Ресей Президенті.
Сондай-ақ В.Путин интеграциялық үдерістер саласындағы бастамалары үшін Қазақстан Президентіне алғыс айтты.
– Бүгінде біздердің жасап жатқанымыздың, экономикалық одағымызды тереңдете түсу бағытындағы қосымша қадамдардың дені Сіздің еңбегіңіз. Сіздің Кеден Одағын, ал сосын ЕАЭО-на құру туралы бастама көтеріп, сөйлеген кезіңіз менің өте жақсы есімде. Ең бастысы, Қазақстанның өз дамуымен де, интеграциялық үдерістердің өрістеуімен де байланыстының барлығы жүзеге асуда, – деді Ресей Президенті.

/// 
Кездесу барысында Патриарх Кирилл Нұрсұлтан Назарбаевты І дәрежелі Сергий Радонежский орденімен марапаттады.
Қазақстан Президенті еліміздің конфессияаралық келісімді нығайтуға бағытталған саясатын жоғары бағалағаны үшін  Орыс православ шіркеуіне алғыс айтты.
Тәуелсіздік жылдарында біз әрдайым қарым-қатынас теңдігін, барлық діни конфессияларға деген құрметті сақтап қалдық. Әрине, Қазақстанда ислам мен православие негізгі діндер болып саналады.  Осы екі рухани тірек –  біздің қоғамдағы келісімнің негізі. Бүгінде әлемде қақтығыстар, соның ішінде діни және этникалық негіздегі қақтығыстар болып жатқанын бәріміз білеміз. Сондықтан біз тұрақтылық пен түсіністік орнаған ортақ ахуалымызды мақтан тұтуға тиіспіз. Қазақстанда әлемдік және дәстүрлі діндер лидерлерінің съездері де өткізіліп келеді, – деді Мемлекет басшысы.
Нұрсұлтан Назарбаев Орыс православ шіркеуінің Қазақстан мен Ресей халықтары арасындағы достық қарым-қатынастарды дамытуға қосып отырған үлесін атап өтті.
Патриарх Кирилл біздің республикамыздың бірегей тәжірибесі әсіресе жер шарының түрлі өңірінде қақтығыстар болып жатқан кезде өзге елдерге үлгі ретінде қызмет етуі тиіс екенін атап айтты.
Сіз бүкіл әлемге мойындалған көрнекті мемлекет қайраткерісіз. Қазақстан сіздің басшылығыңызбен қысқа мерзімде қуатты даму жолынан өтті. Сіздің ел көпэтносты мемлекет ретінде бізге түрлі этностар мен діндерге қатысы бар барша адамдардың өзара тату ықпалдастығының үлгісін көрсетіп отыр, – деді Мәскеу және Бүкіл Русь Патриархы Кирилл.



///
	 

	Сапар барысында Мемлекет басшысының G20 саммитінің жұмысына қатысуы, шетел мемлекеттер және халықаралық ұйымдар басшыларымен екіжақты кездесулер өткізуі жоспарланған.
///Мемлекет басшысы Қасым-Жомарт Тоқаевтың атына Құрбан айт мерекесіне орай шет мемлекеттердің Президенттері мен халықаралық ұйымдардың басшыларынан құттықтау хаттары мен жеделхаттары келіп түсуде.
Өзбекстан Президенті Шавкат Мирзиёев өзінің құттықтауында Қасым-Жомарт Тоқаевтың екі ел арасындағы достық пен бауырластықты, сауда-экономикалық, әлеуметтік, рухани-ағартушылық бағыттағы қатынастарды, сондай-ақ, халықтарымыздың ортақ сын-қатерлерге қарсы күрестегі ынтымақтастығын жан-жақты нығайтуға зор үлес қосқанын атап өткен.
Қырғызстан Президенті Сооронбай Жээнбеков екі ел халқының мүддесі үшін Қырғызстан мен Қазақстан арасындағы стратегиялық серіктестік, достық, одақтастық және тату көршілік байланыстар Қасым-Жомарт Тоқаевтың тікелей қолдауымен одан әрі нығая түсетініне сенім білдірді.
Тәжікстан Президенті Эмомали Рахмон Қасым-Жомарт Тоқаевпен бірлесе отырып, Тәжікстан мен Қазақстан арасындағы тығыз ынтымақтастықты нығайтуға және кеңейтуге бағытталған өзара ықпалдастықты жан-жақты ілгерілетуге ниетті екенін жеткізген.
Түрікменстан Президенті Гурбангулы Бердімұхамедов Қасым-Жомарт Тоқаевқа зор денсаулық, бақыт және оның қолға алған барлық бастамалары мен игі істеріне табыс, ал бауырлас Қазақстан халқына бақ-береке тіледі.
Түркия Президенті Режеп Тайип Ердоған өзінің құттықтау хатында «Жеке өзімнің және халқымның атынан Құрбан айт мерекесімен шын жүректен құттықтаймын. Қазір бастан кешіріп жатқан қиын-қыстау кезеңде бізді біріктіретін осы қасиетті мерекеде Сізге зор денсаулық, бақыт, ал бауырлас Қазақстан халқына бейбітшілік, бақ-береке тілеймін», – деп жазған.
Мемлекет басшысын Құрбан айт мерекесіне орай құттықтап, жылы лебіз білдірген құттықтау жеделхаттарын Әзербайжан Президенті Ильхам Әлиев, Иран Президенті Хасан Рухани, Египет Президенті Абдель Фаттах Ас-Сиси, Иордания Королі II Абдалла, Бахрейн Королі Шейх Хамад бен Иса Әл-Халифа, Оман Сұлтаны Хайсам бен Тариқ, Марокко Королі VI Мұхаммед, Алжир Президенті Абдельмаджид Теббун, Ауғанстан Президенті Ашраф Ғани, Палестина басшысы Махмуд Аббас пен Филиппин көшбасшысы Родриго Дутерте, сондай-ақ, Ислам ынтымақтастығы ұйымының Бас хатшысы Юсеф бен Ахмад Әл-Осеймин, ИСЕСКО-ның Бас директоры Салим М.Әл-Малик, Кавказ Мұсылмандары Басқармасының төрағасы, ТМД Дінаралық кеңесінің теңтөрағасы, шейх-уль-ислам Аллахшүкір Паша-заде жолдады.
Құттықтау жеделхаттары әлі де келіп түсіп жатыр.
///Мемлекет басшысы Қазақстанға ресми сапармен келген Сауд Арабиясы Корольдігінің Сыртқы істер министрі Фейсал бен Фархан Әл Саудты қабылдады.
Кездесу барысында саяси, сауда-экономикалық, инвестициялық және мәдени-гуманитарлық ынтымақтастықты нығайтуға баса мән бере отырып, Қазақстан мен Сауд Арабиясы арасындағы қатынастарды дамытудың перспективалары талқыланды.

Мемлекет басшысы Корольдіктің сыртқы саяси ведомство басшысына ілтипат білдіре отырып, оның бұл сапары еліміздің тарихындағы бетбұрысты сәтпен – жалпыұлттық референдуммен тұспа-тұс келгенін атап өтті. Аталған аса маңызды шараның қорытындысы Жаңа Қазақстан құруға кірісуге мүмкіндік береді.
Қасым-Жомарт Тоқаев Сауд Арабиясы Қазақстанның араб және ислам әлеміндегі басты серіктесінің бірі екенін атап өтті. 
– Елдеріміз ортақ құндылықтарға негізделген саяси диалогты достық пен өзара сенім рухында дәйекті түрде дамыта береді. Қос киенің сақшысы Король Салман бен Әбдел Әзизбен және Тақ мұрагері Мұхаммед бен Салманмен арадағы табысты ынтымақтастықты одан әрі жалғастыруға дайын екенімізді білдіремін, – деді Президент.
Қасым-Жомарт Тоқаев ауыл шаруашылығы, мұнай химиясы, туризм, тау-кен металлургиясы және қаржы салаларындағы бірлескен жобаларды жүзеге асыру үшін қолайлы инвестициялық мүмкіндіктердің бар екеніне назар аударды.
Бұл ретте Мемлекет басшысы Қазақстан мен Сауд Арабиясының үкіметаралық комиссиясы мен Іскерлік кеңестің жұмысын жандандыру маңызды екеніне тоқталды. Сондай-ақ тиісті келіссөздерді жүргізу үшін өкілетті үкіметтік делегацияны Эр-Риядқа жіберуге дайын екенін айтты.
Бұдан бөлек Мемлекет басшысы Мекке мен Мединеде қазақстандық қажыларға қажетті жағдай жасалатыны және дәстүрлі қонақжайлық көрсетілетіні үшін Корольдіктің басшылығына ризашылығын білдірді.
Фейсал бен Фархан Сауд Арабиясы Королі мен Тақ мұрагерінің Президент Қасым-Жомарт Тоқаевқа және Қазақстан халқына жолдаған сәлемін жеткізді.
Министр екі мемлекет арасындағы қарым-қатынастардың дәйекті түрде дамып келе жатқанын атап өтті. Сондай-ақ Корольдік басшылығының дипломатиялық байланыстар орнағаннан бергі жан-жақты ынтымақтастық бағыттағы жетістіктерді жоғары бағалайтынын айтты. 
Саудиялық дипломат Қазақстан Президентін елімізде референдумның табысты өтуімен құттықтады.
– Сауд Арабиясы Корольдігі Сіздің басшылығыңызбен Екінші Республиканы құру ісінде және Қазақстанның одан әрі өркендеуіне бағытталған ауқымды реформаларды жүзеге асыруды жалғастыруда табыс тілейді, – деді министр. 
Фейсал бен Фархан Әл Сауд сауда-экономикалық және инвестициялық ықпалдастықты нығайтудың перспективаларын егжей-тегжейлі талқылау үшін қазақстандық серіктестермен кездесу ұйымдастыруға сауд тарапы дайын екенін жеткізді. Бұл жуық арада Қазақстанда жоғары деңгейдегі кездесу өткізу үшін берік негіз болады.
Сонымен қатар кездесуде олар халықаралық күн тәртібінің өзекті мәселелері жөнінде пікір алмасты.
Әңгімелесу соңында Қасым-Жомарт Тоқаев Король Салман бен Әбдел Әзизге және Тақ мұрагері Мұхаммед бен Салман Әл Саудқа жүрекжарды сәлемін жолдады. 
/// 
Екі елдің мемлекет басшылары саяси және сауда-экономикалық саладағы екіжақты ынтымақтастық мәселелерін, сондай-ақ қарым-қатынастардың одан әрі даму келешегін талқылады.
Сонымен қатар, Нұрсұлтан Назарбаев пен Әбдел Фаттах ас-Сиси халықаралық күн тәртібіндегі мейлінше өзекті мәселелер жөнінде пікір алмасты. 
///
	 

	Телекөпір барысында елдің барлық өңірлерімен 30-ға тарта байланыс жүзеге асты, жұмыс істеп тұрған кәсіпорындар таныстырылып, Индустрияландыру картасындағы ірі жобалар іске қосылды.

	Мемлекет басшысы өз сөзінде индустрияландырудың жүйелі қайтарымы бола бастағанын атап өтті.

	– Біздің жұмсаған шығыстарымыз әлден-ақ ел бюджетіне триллиондаған теңге түрінде қайтып жатыр. Шын мәнісінде, өндірістік және әлеуметтік-еңбек қатынастарының ХХІ ғасыр сұранысына сай жаңа үлгісі қалыптасуда. Біз бүкіл экономиканың құрылымын өзгерту бағытында батыл қадам жасадық. Қазақстандағы әртараптандыру сөз жүзінде емес, іс жүзінде басталды. Біз өңдеуші өнеркәсіп көлемінің өсу қарқынының дәстүрлі өндіруші салаларға қарағанда әлдеқайда жоғары болуына қол жеткіздік, – деді Қазақстан Президенті.

	Нұрсұлтан Назарбаев бағдарлама қорытындыларының сандық көрсеткіштеріне тоқталды.

	– Тау-кен өндіру саласының ІЖӨ-дегі үлесі 16,5 пайызға азайды. 5 жылда бұған дейін Қазақстанда өндірілмеген, мүлде жаңа 400 өнім түрі игерілді. Өңдеуші сектор Қазақстан Тәуелсіздігін алғаннан бергі уақытта экономикаға салынған барлық шетелдік инвестицияның 70 пайызын дерлік бірінші бесжылдықта алды. Барлығы 770-тен астам жаңа кәсіпорын іске қосылды. Жұмысшылары жоғары білікті, еңбекақысы лайықты, мүлде жаңа деңгейдегі 75 мың тұрақты жұмыс орны құрылды. Бүгінде өнеркәсіптік секторда жұмыс істейтін қазақстандықтардың жалпы саны 1 миллионнан асады, – деді Мемлекет басшысы.

	Қазақстан Президенті отандық экономика жаһандық дағдарыстың күрделі жағдайында тиімділік көрсеткенін айтты.

	– Өңдеуші өнеркәсіпте еңбек өнімділігі 60 пайызға жуық өсті. Әрбір еңбеккер жылына орта есеппен 20 мың долларға артық өнім өндіретін болды. Экономикамыздың энергия ауқымдылығы 19 пайызға дерлік төмендеді, – деді Нұрсұлтан Назарбаев.

	Республикада жаңа сала қалыптасып, заманауи инфрақұрылым жасалды, бұл жалпы индустрияға серпін береді.  

	– Қазақстанға әлемнің ірі индустриялық алпауыттары – Airbus, General Electric, Alstom, Eurocopter, Toyota, Ssang Yong, LG және басқалары келді. Қазақстанның титаны қазірдің өзінде еуропалық Airbus авиақұрастырушы концерні сұранысының 15 пайызын өтеуі – айтарлықтай көрсеткіш. Сонымен қатар, индустрияландырудың инфрақұрылымдық базасы едәуір ұлғайды. 4 мың шақырымға жуық автокөлік жолы және 1700 шақырым теміржол қайта жөнделді немесе салынды. Соңғы бірнеше жыл көлемінде әлемнің ешбір жерінде осыншама ұзақ көлік коммуникациялары салынған жоқ, – деді Қазақстан Президенті.

	Нұрсұлтан Назарбаев бірінші өнеркәсіптік бесжылдықты табысты жүзеге асыру жаңа деңгейдегі міндеттерді шешуді қажет еткенін, соның барысында тәжірибе жинақталғанын айрықша атап өтті.

	– Бәрі бірдей іске асып жатпағанын да білемін. Өзім де министрлерді, әкімдерді, ұлттық компанияларды талай рет сынға алдым. Бірақ «жеңіл болады» деп те ешкім уәде берген жоқ. Әлемдік тәжірибе табысты индустрияландыру белгілі бір уақыт алатын ауыр үрдіс екенін көрсетіп отыр. Бұл үшін жаңа кадрлар, жаңа мамандықтар қажет, – деді Мемлекет басшысы.

	Нұрсұлтан Назарбаев барлық азаматтардың әсіресе қазіргідей жағдайда экономиканы дамытуға еңбегімен үлес қосуы маңызды екендігін айтты.

	– Жаһандық дағдарыс кезеңі – масылдардың уақыты емес. Біз – еңбек еліміз. Біздің міндетіміз халықты жұмыспен қамтамасыз ету болып саналады. Мен еңбегімен дараланған жұмысшылар мен шаруаларға ғана арналған, үш дәрежеден тұратын арнайы еңбек даңқы орденін тағайындауға шешім қабылдадым. Оның үш дәрежесін алған адамның мәртебесі Еңбек еріне теңесетін болады, – деді Қазақстан Президенті.

	Нұрсұлтан Назарбаев ең дамыған 30 елдің қатарына ұмтылушы мемлекет ретінде Қазақстанға әлеуметтік сын-қатерлерге төтеп беру керек болатынын атап өтті.

	– Қазақстан экономикасының өсімін 6 пайыз деңгейінде қамтамасыз ету үшін жыл сайын шамамен 100 мың жұмыс орнын құру керек. Өңдеуші индустрия жоғары кәсіби қызметтің 80 пайызын тұтынады. Индустриялық сектордағы бір жұмыс орны іс жүзінде қызмет көрсету секторындағы 3-тен 5-ке дейін жұмыс орнын құрады. Сол себепті индустрияландыру бағдарламасы арқылы жыл сайын 30 мыңнан 50 мыңға дейін сапалы жұмыс орны құрылуы тиіс. Сонымен қатар, экономикалық өсім дегеніміз жұмыс орындарының өнімділігін көтеру болып саналады, – деді Мемлекет басшысы.

	Қазақстан Президентінің атап өткеніндей, еліміз жаһандық экономика кезігіп отырған қиындықтарға қарамастан, 2015 жылға өсіммен қадам басады.  

	– Бірнеше күннен кейін индустриялық-инновациялық дамудың екінші бесжылдығын жүзеге асыру басталады. Соған орай, Үкімет инноваторларды мемлекеттің қалай көтермелей алатынын қарастырғаны жөн. Оларды оқыту керек, нәтижесі жемісті болады. Бәлкім, лайықты инновация әзірлегендерге арнайы мемлекеттік сыйлық тағайындап, марапаттау арқылы үлгі ету керек шығар, – деді Нұрсұлтан Назарбаев.

	Мемлекет басшысы экономика саласында өршіл міндеттерді жүзеге асыруға ұмтылған жөн екенін айтты.

	– 2020 жылға қарай жоғары технологиялық өнім үлесі ІЖӨ-нің 1,5 пайызынан 5 пайызына дейін өсуі тиіс. Кәсіби, ғылыми және техникалық қызметтер секторы бүгінгі 8-ден 20 пайызға дейінгі өсімді қамтамасыз етуі қажет, ең бастысы – ол жекеменшік сектордағы инновацияны дамыту есебінен жасалғаны жөн. Бұл міндеттерге жету жолындағы негізгі тұғыр Назарбаев Университетінің «Астана бизнес кампус» ғылыми паркі мен «Алатау» инновациялық технологиялар паркі болады, – деді Қазақстан Президенті.

	Нұрсұлтан Назарбаев республикада жаңа өңдеуші кәсіпорындар құру қажеттігіне, оған шетелдік капиталдың қатыстырылу жайына  тоқталды.

	– Сірә, бізге жаңа мұнай өңдеу зауытын және мұнай-газ саласының бірнеше ірі кәсіпорнын салу қажет болар. Қымбатқа түсетіндігіне қарамастан, олар химия өнімінің барлық бағытын қамтып, газдан дәрі-дәрмекке, киімнен полиэтиленге дейінгінің бәрін шығарады. Сондай-ақ Қазақстанда бүкіл әлемге қажет кабель өнімінің толық циклін қамтитын жаңа мыс қорыту комбинатын салуға тырысу керек. Жалпы алғанда шаруа көп, индустрия осы жолмен жүруге тиіс. Үкімет алдына қоятын міндетім  –  жаңа 5 өңдеу зауытын салу үшін Қазақстанға ең кемі 5 ірі трансұлттық  корпорацияны тарту, – деді Мемлекет басшысы.

	Қазақстан Президенті бүгінде жалпыұлттық және жергілікті деңгейде  нақты инфрақұрылымдық даму нысандары айқындалып, тиісті қаражат бөлінгенін атап өтті.

	– Әрбір жауапты министр мен вице-премьердің, аумақ әкімінің, мердігер компания басшысының жұмыс күні құрылыс жұмыстарының және қаражатты тиімді пайдаланудың инспекциясын жасаудан басталуы тиіс. Инфрақұрылымдық жобалар жөніндегі барлық кеңестерді шенеуніктердің жылы кабинетінде емес, құрылыс алаңдарында өткізу қажет. Тек сонда ғана нәтиже болады және қазақстандықтардың билікке сенімі артады, – деді Нұрсұлтан Назарбаев.

	Сонымен қатар Қазақстан Президенті «Алтын сапа» және «Парыз» ұлттық байқауларының барлық қатысушыларын құттықтап, олар патриотизмнің арта түскенін, Қазақстан бизнесінің табысын, келешегі бар екенін көрсетіп отырғанын атап өтті.

	– Бұл – елдің үдемелі экономикалық өсімін нақты компаниялар мен бизнесмендердің үлесін бағалау арқылы дәл көрсетіп беретін барометр, – деді Қазақстан Президенті.

	Нұрсұлтан Назарбаев отандық кәсіпорындар өз жұмысы, индустрияландыруға қатысуы арқылы ел экономикасының да, әлеуметтік саласының да нығаюына үлес қосып отырғанына тоқталды.

	– Тек «Парыз» жүлдесі байқауына қатысушылардың өзі жалпы сомасы 152 миллиард теңге болатын 440 әлеуметтік жобаны іске асырды. «Алтын сапа» жүлдесі тағайындалған күннен бергі небәрі 9 жылда байқауға қатысушылардың жалпы саны 6 есе өсті. Бүгінде ұлттық байқаулардың барлық жеңімпаздары мен қатысушылары, жаңа кәсіпорындардың құрылысшылары мен еңбек ұжымдары – нағыз Жалпыға Ортақ Еңбек Қоғамының алғашқы қарлығаштары, – деді Мемлекет басшысы.

	Іс-шара аясында Мемлекет басшысы «Парыз» байқауының бас жүлдесін «Қазгермұнай» БК» ЖШС-ға тапсырды. Бұдан бөлек, «Алтын сапа» байқауының «2014 жылдың өндірістегі үздік инновациялары» арнаулы жүлдесіне Шығыс Қазақстан облысындағы «ПОСУК Титаниум» ЖШС,  «2014 жылдың үздік индустриялық жобасы» жүлдесіне «Ақтөбе рельсті арқалық зауыты» ЖШС ие болды.



///
	 

	Мемлекеттік хатшы құттықтау сөзінде жиынға қатысушыларды Адам құқықтары күнімен құттықтап, Қазақстан Республикасының Адам құқықтарының жалпыға бірдей декларациясының рухы мен принциптерін жүйелі ұстанатынын, оның ұлттық заңнамада нақтылы көрсетілгенін атап өтті. Гүлшара Әбдіқалықова республикада егеменді даму жылдарында адам құқықтарын қорғаудың қарқынды дамушы ұлттық жүйесі құрылғанын, онда Мемлекет басшысы жанындағы Адам құқықтары жөніндегі комиссия мен Омбудсмен институтының маңызды орынға ие екенін атап өтті.

	Г.Әбдіқалықова қатысушылардың назарын халықтық демократия  дәстүрлеріндегі және Қазақстан халқы адам құқықтарындағы тарихи сабақтастыққа аударды. Мемлекеттік хатшы көрнекті әлемдік өркениетті зерттеушілердің бірі Арнольд Джозеф Тойнбидің еңбектерінен тезистер мысалға келтірді. Ол бостандық сүйгіш өмір салтында, тұлғаға құрметпен қарауда көрініс табатын құқықтық бостандықтың болуы барлық номадтарға тән болғанын атап өткен, оған қазақ халқының көшпенді мәдениеті де жатады.

	Мемлекеттік хатшы өз сөзінде «Махмұд Қашқари, Мұхаммед Хайдар Дулати, Қорқыт ата және басқалар сияқты дала өркениетінің ойшылдары Дала рухының өзіндік кодексін жасады, оның негізі адамның табиғи құқықтары, руханият, имандылық болып табылады» деп атап өтті.

	Өз сөзін қорытындылай келе Гүлшара Әбдіқалықова баршаны келе жатқан ұлттық мереке – Қазақстан Республикасының Тәуелсіздігі күнімен құттықтады. Мемлекеттік хатшы «егемендік алған соң біздің халқымыз, біздің еліміз және оның әрбір азаматы жарқын болашақты өз бетінше құрудың шынайы бостандығына ие болды» деп атап өтті. Құқық қорғау тетігін жетілдіру әрбір адамның бостандығын қамтамасыз етіп қана қоймай, сонымен бірге елдің егемендігін нығайтуға да септігін тигізеді.

	Отырысқа қатысушылар алдында сондай-ақ ҚР Президенті жанындағы Адам құқықтары жөніндегі комиссияның төрағасы Қуаныш Сұлтанов, ҚР Сыртқы істер министрінің орынбасары Ержан Ашықбаев, БҰҰ-ның Қазақстандағы Тұрақты Үйлестірушісі міндетін атқарушы Николай Ботев, Еуропалық Одақтың Қазақстандағы Өкілдігінің Басшысы Аурелия Бушез, Ұлыбританияның Қазақстандағы Елшілігі Миссиясы Басшысының орынбасары Грег Куинн және БҰҰ Даму Бағдарламасының Қазақстандағы Өкілінің орынбасары Мунхтуя Алтангерел құттықтау сөз сөйледі.

	Халықаралық ұйымдар мен шетелдік дипломатиялық өкілдіктер басшылары Қазақстан Республикасын БҰҰ-ның Адам құқықтары жөніндегі Кеңесінің Бюросына сайлануымен құттықтап, елдің құқық қорғау қызметіне табыс тіледі.

	Дөңгелек үстел отырысына қатысушылардың баяндамалары мен сөйлеген сөздерінде халықаралық құқық нормаларын одан әрі имплементациялаудың, әділ сот төрелігі жүйесі мен соттан тыс құралдарды қоса алғандағы адам құқықтарын қорғаудың халықаралық және ұлттық тетіктерін жетілдірудің өзекті проблемалары қозғалды.

	Дөңгелек үстел барысында Қазақстан Республикасының Конституциясы мен қолданыстағы заңнамасында кепілдік берілген адам құқықтары мен бостандықтарын іске асырудың кең ауқымдағы мәселелері бойынша мүдделі әрі сындарлы пікір алмасу орын алды.

	Іс-шараны ҚР Президенті жанындағы Адам құқықтары жөніндегі комиссия, Сыртқы істер министрлігі, БҰҰ-ның Қазақстан Республикасындағы Өкілдігі, Еуропалық Одақтың Қазақстандағы Өкілдігі, Қазақстандағы Ұлыбритания Елшілігі ұйымдастырды. 
///
	 

	Қазақстан Президентінің атына шетелдік мемлекеттер басшыларынан, шетелдің және Қазақстанның мемлекеттік, қоғамдық және іскерлік құрылымдары жетекшілерінен, зиялы қауым өкілдерінен, сондай-ақ Қазақстан мен таяу шетелдердің қарапайым азаматтарынан көптеген құттықтау хаттар келіп түсті.

	Авторлар республиканың егемендік жылдарындағы қарқынды дамығанына, ауқымды экономикалық және саяси өзгерістерге, халықтың табысы ұлғайып келе жатқанына, сондай-ақ Қазақстанның халықаралық аренада зор беделге ие екендігіне тоқталған.

	Ресей Федерациясының Президенті В.Путин екі елдің арасында достық, серіктестік және тату көршілік қарым-қатынас орнағанын атап өткен.

	«Еуразиялық экономикалық одақтың іске қосылуына байланысты Ресей мен Қазақстанның түрлі бағыттағы ынтымақтастығының жаңа перспективалары ашылуда. Бірлескен күш-жігер арқылы біз өзара тиімді байланыстарды екіжақты және көпжақты форматтарда бұдан әрі де тиімді өрістете беретінімізге сенімдімін», – делінген жеделхатта.

	Қытай Халық Республикасының Төрағасы Си Цзиньпин Қазақстан мен Қытайдың қарым-қатынасы өте жоғары деңгейде дамып келе жатқанын атап өткен.

	«Бүгінде Қазақстан мен Қытай қатынастарының дамуында жаңа үрдіс сақталып отыр, екі елдің ынтымақтастығы барлық бағыттар бойынша жан-жақты дамып келеді. Біз елдеріміздің игілігі үшін Қазақстан-Қытай стратегиялық серіктестігін жаңа сапалы деңгейге көтеруге дайынбыз», – делінген хатта.

	Мемлекет басшысының атына өз құттықтауын жолдаған АҚШ Президенті Барак Обама Нұрсұлтан Назарбаевқа бейбітшілік пен өркендеуді нығайтудағы Қазақстанның кемел көшбасшылығы үшін ризашылығын білдірген.

	«Өңірдегі экономикалық және адами байланыстарды қалыптастырудағы сіздің үлесіңіз және қару таратпау ісіндегі орнықты ұстанымыңыз жоғары бағаланады. Штаттар біздің серіктестігімізді және адамзатқа төнген сын-қатерлерге, мейлі ол климаттың өзгеруіне, аурудың таралуына немесе лаңкестікке қарсы болсын, бірлескен жұмысты әрі қарай дамытуға пейілді», –делінген хатта.

	Германия Федеративтік Республикасының Канцлері Ангела Меркель Мемлекет басшысы атына жолдаған құттықтау хатында Қазақстан мен Германия арасындағы қатынастардың бұдан әрі дами беретініне сенім білдірген.

	Ал Германия Федеративтік Республикасының Президенті Й.Гаук Еуропа мен Орталық Азия арасындағы қатынастарды нығайтуда, сондай-ақ өңірлік ынтымақтастықты кеңейтуде Қазақстанның маңызды рөл атқаратынын атап көрсетеді.

	«Германия сенімді серіктес ретінде Қазақстанның жоспарларын жүзеге асыруына алдағы уақытта да қолдау көрсететін болады», – делінген хатта.

	Швейцария Конфедерациясының Президенті Дидье Буркхальтер өз хатында Қазақстан халқына игілік пен бақ-береке тілейді, сондай-ақ екі ел арасындағы достық қатынастар келер жылы да жалғасатынына сенім білдіреді.

	Беларусь Республикасының Президенті тәуелсіздік жылдары Қазақстан өз мемлекеттілігін нығайтуда, әлеуметтік-экономикалық дамуда таңғаларлық табыстарға жетіп, халықаралық аренада мойындалғанына тоқталған.

	Өзбекстан Республикасының Президенті И.Кәрімов өзбек-қазақ қарым-қатынастары алдағы уақытта да екі ел халықтарының мүддесіне сай кеңейіп, нығая беретініне, өңірдегі бейбітшілік пен тұрақтылыққа септігін тигізетіне сенім білдірген.

	Армения Республикасының Президенті Серж Саргсян өз құттықтауында екіжақты форматтағы, сондай-ақ өңірлік және халықаралық ұйымдар аясындағы армян-қазақ тығыз ынтымақтастығы екі елдің мемлекетаралық қарым-қатынастарын жаңа сапалы деңгейге шығаруды қамтамасыз ететінін атап өткен.

	Құттықтау сөздері мен татулық, бақ-береке тілеген жылы лебіздер Молдова  Республикасының Президенті Николае Тимофтиден келді.

	«Молдова Республикасы мен Қазақстан Республикасының арасындағы дәстүрлі достық және өзара түсіністік негіздегі қарым-қатынастар екіжақты ынтымақтастықты алдағы уақытта да біздің елдеріміз бен халықтарымыздың игілігі үшін дамытып, кеңейтуге септігін тигізетініне нық сенімдімін», – делінген хатта.

	Тәуелсіздік күнімен құттықтап, Қазақстан халқына бақ-береке тілегендердің қатарында Рим Папасы Франциск, Жапония императоры Акихито, Сауд Арабиясының Королі Абдалла бен Әбдел Әзиз әл-Сауд, Таиланд Королі Пхумипон Адульядет, Нидерланд Королі Виллем-Александр, Бельгия Королі Филипп, Сауд Арабиясы Корольдігі Министрлер кеңесі төрағасының орынбасары, Тақ мұрагері, қорғаныс министрі Салман бен Әбдел Әзиз әл-Сауд, Австрия Республикасының Федералдық Президенті Х.Фишер, Израиль мемлекетінің Президенті Реувен Ривлин, Ирак Республикасының Президенті Ф.Масум, Ирландия Президенті М.Хиггинс, Кипр Республикасының Президенті Н.Анастасиадис,  Корея Республикасының Президенті Пак Кын Хе, Куба Президенті Рауль Кастро, Мьянма Одағы Республикасының Президенті Тейн Сейн бар.

	Германияның бұрынғы Федералдық канцлері Герхард Шредердің хатында Қазақстанның табыстары халықаралық қоғамдастық тарапынан мойындалғаны және көшбасшысының есімімен тікелей байланысты екені айтылған.

	«Сіздің ел айтарлықтай табыстарға жетті және сонымен бірге тұрақтылық пен құрметтеуге лайықты халықаралық жауапкершіліктің жоғары дәрежесін көрсетті», – деп атап өткен Г.Шредер.

	Сондай-ақ құттықтау жеделхаттары халықаралық ұйымдардың басшыларынан да келді. Олардың қатарында Мемлекетаралық авиациялық комитеттің төрағасы Т.Анодина, «Мир» МТРК төрағасы Р.Батыршин бар.

	Түркі академиясының президенті Д.Қыдырәлі Мемлекет басшысының жетекшілігімен Қазақстан дамудың жолымен қарқынды  жүріп келе жатқанын айтып, еліміздің маңызды құндылықтарын түркі әлемінде ілгерілету үшін өзінің бар күш-жігерін жұмсауға дайын екеніне сендірген.

	Хат-хабарлардың айтарлықтай бөлігі Ресей Федерациясынан келді. Қазақстан Республикасының Тәуелсіздік күніне орай Ингушетия Республикасының басшысы Ю.Евкуров, Пенза облысының губернаторы В.Бочкарев, Калининград облысының губернаторы Н.Цуканов, КСРО Халық әртісі, КСРО Халық әртісі, Социалистік Еңбек Ері  Е.Образцова, Геронтология және гериатрия еуропалық қауымдастығының президенті, РҒА геронтологиялық қоғамының вице-президенті В.Хавинсон, сондай-ақ Мәскеуден Рогалевтер отбасы мен Махачкала қаласының тұрғыны А.Гаврилов құттықтау тілектерін жолдаған.

	«НК «Русснефть» ААҚ президенті  М.Гуцериев Ресей мен Қазақстанның арасындағы өзара тиімді әрі жемісті ынтымақтастықты әрі қарай нығайту алдағы уақытта да бауырлас екі халықтың өмір сапасын көтеруге септігін тигізіп, серіктестік диалог негізіндегі іскерлік байланыстардың дамуына серпін қосып, екі мемлекеттің өнеркәсіптік және инвестициялық әлеуетін кеңірек ашуға мүмкіндік беретінін атап өткен.

	Тәуелсіздік күні мерекесімен құттықтаған көптеген хаттар мен жеделхаттар «Нұр Отан» партиясының мүшелерінен, министрліктер мен ведомстволардың басшыларынан, Парламент депутаттарынан, облыстардың, қалалар мен аудандардың әкімдерінен келді.

	Еліміздің тау-кен металлургия және қаржы саласындағы жетекші компаниялардың басшылары да игі тілектері мен құттықтауларын жолдады. Олардың қатарында «Шеврон» корпорациясының Еуразиялық бөлімшесінің басқарушы директоры С.Дэвис, «Теңізшевройл» компаниясының бас директоры Т.Миллер және бас директордың орынбасары А.Жакиев, Қазақстандағы «АрселорМиттал» кәсіпорнының бас директоры В.Махадеван, компанияның қаржы директоры С.Гхош, сондай-ақ компанияның Үкіметпен жұмысты үйлестіру және әлеуметтік мәселелер жөніндегі директоры Н.Рыспеков, «Қазақстанның халық банкі» АҚ Директорлар кеңесінің төрағасы А.Павлов және осы банктің басқарма төрағасы Ү.Шаяхметова, «Өскемен титан-магний комбинаты» АҚ президенті  А.Мамутова және ТОО «Олимп-Көкше» ЖШС директоры В.Смоквин бар.

	Қазақстан Президентін Еуразиялық Топтың мыңдаған адамнан тұратын кеншілер мен металлургтер ұжымы атынан осы ұйымның басшылары А.Машкевич, П.Шодиев және А.Ибрагимов құттықтады. Олар өз хаттарында  тәуелсіздік жылдары мүлде жаңа мемлекет құрылғанына тоқталып өткен.

	«Бүкіл осы жылдар ішінде Сіздің кемеңгер саясатыңыздың арқасында тәуелсіз Қазақстан барлық салада аса ауқымды реформаларды жүзеге асырып, экономиканың тұрақты өсіміне қол жеткізді, әділетті әлеуметтік саясат және қоғамды үдемелі демократияландыру ісін жүргізіп келеді», – дейді авторлар.

	Бұған қоса жылы лебіздерін Ұлттық ғылым академиясының президенті,  академик М.Жұрынов, М.Айтхожин атындағы Молекулярлық биология институтының директоры, академик Н.Айтхожина, ҚР Жоғары оқу орындары қауымдастығының төрағасы, профессор Р.Алшанов, жазушы С.Досанов, Республикалық ардагерлер ұйымының төрағасы Ө.Озғанбаев, ҚР Білім және ғылым министрлігі Ғылым комитетінің  Биологиялық қауіпсіздік мәселелері ғылыми-зерттеу институтының зертхана меңгерушісі Ж.Қошеметов, Орал және Ақтөбе архиепископы Антоний, Алматы қаласының тұрғындары Ғ.Шыңғысов және А.Кутищев, Шымкент қаласынан О.Көшекбаев, Астана қаласынан Б.Душаев, А.Әсетов және Ж.Ғабдрашит, Семей қаласынан М.Жақашбаев және А.Манапов, Қызылорда қаласынан А.Арынова, Павлодар қаласынан Е.Тоқтағазықызы, Жамбыл облысынан Д.Өксікбаева, Е.Серікбаев және Т.Таңат, Қарағанды облысынан А.Машков және А.Алдоңғарова, Ақмола облысынан Б.Оспанұлы, Шымкент қаласынан №80 мектеп-гимназиясының оқушысы А.Артықбай, Ақтау қаласынан 1 сынып оқушысы Т.Күлібай, Шығыс Қазақстан облысы Зайсан қаласындағы мектеп-интернаттың 7 «а» сынып оқушысы Н.Бектурова жолдады.

	Келіп түскен хаттармен танысып шыққан Мемлекет басшысы құттықтау жолдаған барлық авторларға жылы лебіздері мен тілектері үшін ризашылығын білдіреді. 
///Қатар Мемлекеті, Доха қаласы
 
Қасым-Жомарт Тоқаев «In Conversation with President Tokayev» атты арнайы панельдік сессияға қатысты. Жиынға «Bloomberg Television» жүргізушісі Манус Крэнни модераторлық жасады.
Сұрақ-жауап форматында өткен ашық талқылау барысында Қазақстан Президенті халықаралық саясаттағы сын-қатерлер бойынша, әсіресе Еуропада болып жатқан геосаяси текетірестер аясында Ресей-Украина қақтығыстары төңірегіндегі оқиғаларға қатысты бірқатар сұраққа жауап берді.

Ресей-Украина қақтығысын бейбіт жолмен шешу жолдарына қатысты сұраққа жауап берген Қазақстан Президенті келіссөздерді жалғастыра берудің маңызды екенін атап өтті. Қасым-Жомарт Тоқаевтың пікірінше, бұл қақтығысты шешуге тараптардың ерік-жігері қажет. Сонымен қатар Мемлекет басшысы халықаралық қауымдастықтағы пікір қайшылығы мен аталған мәселені шешуде БҰҰ Қауіпсіздік Кеңесінің қауқарсыздық танытып отырғанына тоқталды.
– БҰҰ ешқашан мұндай ыңғайсыз жағдайға тап болған емес. Тіпті «Қырғи-қабақ соғыс» кезінде де Біріккен Ұлттар Ұйымының бірлігі бұдан әлдеқайда мығым еді. Мен БҰҰ-ның болашағына қатты алаңдаймын. Осы ретте, көпқырлы саясатқа сенемін. Бұл ретте мен халықаралық қауымдастықтың бірлік танытып, ынтымақтаса отырып, екі мемлекеттің бейбіт бітімге келуі үшін оң ықпал етуі керек деп санаймын, – деді Мемлекет басшысы.

Сонымен қатар Президент Ресейге салынған ауыр санкциялық саясат салдарынан Қазақстан қандай экономикалық зардап шегуі мүмкін деген модератордың сұрақтарына жауап берді.
Ашық әңгіме барысында әлемдік энергетика нарығында қалыптасқан қазіргі жағдайға, халықаралық сауда мәселесіне байланысты ғаламдық сын-қатерлер де талқыланды.


 
 
///
	 

	Қазақстан мен Франция Президенттері Абай атындағы Қазақ ұлттық педагогикалық университетінің базасында құрылған «Сорбонна-Қазақстан» институтының салтанатты ашылу рәсіміне қатысты. 

	Мемлекет басшысы бұл шараға француз көшбасшысының қатысуы білім беру саласындағы осы бірлескен жобаның екі ел үшін де маңызы жоғары екенін білдіретінін айтты.

	Нұрсұлтан Назарбаев Қазақстан әлемдік білім беру кеңістігіне кірікпейінше, инновациялар мен білімге негізделген жаңа экономика құра алмайтынын да атап өтті.

	– Біздің елімізде білім дамудың басымдығы бар шарты болып саналады. Қазақстан оны әлемдік озық стандарттарға жақындатуды көздейді. Біз жастарымыздың болашаққа батыл қарауына мүмкін беретін барлық білім мен машықты өз елінде игере алатындай болуын мақсат етіп отырмыз. Әлемге аты танымал университеттердің елімізге келуі біздің таңдаған бағытымыздың дұрыстығын көрсетеді, – деді Қазақстан Президенті.

	Өз кезегінде Франсуа Олланд мәдениет және білім беру саласындағы қазақ-француз ынтымақтастығы бұдан әрі де кеңейе беретіндігіне тоқталды. Сондай-ақ жаңа ЖОО түлектері Қазақстанның инновациялық дамуына елеулі үлес қоса алатындығына сенім білдірді.

	«Сорбонна – Қазақстан» институты «Париж қаласының Сорбоннасы» (PRES Sorbonne Paris Cité) Жоғары білім ғылыми орталығының әлемдегі екінші және Орталық Азиядағы бірден-бір филиалы болып отыр. Ондағы білім беру үдерісі Болон конвенциясына сәйкес жүргізіледі. Қазақстан мен Францияның профессорлары сабақ береді.

	Бірлескен институттың ашылуы отандық білім беруді елдің жоғары білікті мамандарға деген сұранысын қамтамасыз етуге бағыттаудағы маңызды қадамдардың бірі болып саналады.

	 




///Есеп комитетінің төрайымы Мемлекет басшысына дағдарысқа қарсы шараларға бөлінген қаржының жұмсалуына мониторинг жүргізу барысы және квазимемлекеттік сектор компанияларының активтерін тиімді басқаруға жүргізілген аудиттің алдын ала қорытындылары туралы есеп берді.
Наталья Годунованың айтуынша, экономиканы қолдауға және пандемиямен күреске бағытталған ресурстарды Есеп комитеті мен тексеру комиссиялары жіті бақылап отыр. Үкімет қабылдаған шаралардың әлеуметтік-экономикалық тиімділігі осы жылдың соңына дейін бағаланатын болады.
Қасым-Жомарт Тоқаев Есеп комитетінің жақында өтетін отырысында аудит қорытындыларын заңнамаға сәйкес қарастыруды және мемлекеттік активтерді тиімсіз басқаруға қатысты анықталған деректер бойынша нақты ұсыныстар енгізуді тапсырды. Президенттің пікірінше, Есеп комитеті ауқымды әрі тиімді жұмыс жүргізіп отыр. Мемлекет басшысы бұл жұмыстарды жеке бақылауында ұстайтынын атап өтті.



///
	 

	Өз хатында авторлар Мемлекет басшысына қазақстандықтардың тұрмыс деңгейін жақсарта түскен тиімді саясаты үшін алғыс білдірген.

	«Атап айтқанда, Сіздің идеяңыздың бірі – Астана қаласы Қазақстан Республикасының әкімшілік орталығына айналып қана қоймай, озық технологиялар, ғылым мен медицина орталығына да айналды. Біз бүкіл отбасымызбен Сіздің еңбегіңіздің куәсі болдық», – делінген хатта.

	Сондай-ақ, Тәжібаевтар отбасы хатта 2013 жылы шілдеде Астанадағы Ұлттық ғылыми кардиохирургиялық орталықта жүрек ауруы диагнозы қойылған Ардақ Сериеваға операция сәтті жасалғанын мәлімдеген. Бұл ауруды ең заманауи медициналық жабдықтарды қолдану және хирургтің араласуы арқылы ғана емдеуге болатын.

	Авторлар Орталық ұжымының, операция жасаған дәрігерлер Ю.Пя мен Д.Бикташеваның еңбегін ерекше атап өткен.

	«Орталықта болған бірнеше күн ішінде біз көптеген адамның қуанышты жүзін көрдік. Ұжым бір күнде бірнеше операция жасайды және оның бәрі де сәтті өтуде. Қазақстан Республикасының азаматтары үшін квота бойынша тегін емделу қарастырылғаны үшін Сізге тағы да алғыс айтамыз», – делінген хатта.

	Соңында Тәжібаевтар отбасы Мемлекет басшысына денсаулық және Қазақстан халқының игілігі жолындағы еңбегіне мол табыс тілеген.       
///Кездесу барысында қоғамдық-саяси күн тәртібіндегі өзекті мәселелер талқыланды.


///Ян Цзечи Қасым-Жомарт Тоқаевқа ҚХР басшылығының коронавирус індетінің таралуына қарсы күрес жөнінде қабылдаған шаралары туралы баяндады.
Мемлекет басшысы Қытайдың індетті ауыздықтау үшін атқарып жатқан жұмыстарын жоғары бағалап, Қазақстанның осы жаһандық деңгейдегі қауіпке қарсы бірлесіп күресуге ниетті екенін айтты.
– Осындай қиын сәтте Қазақстан Республикасы Қытай Халық Республикасы басшылығының нақты әрі табанды іс-әрекеттеріне жан-жақты қолдау білдіреді. Төраға Си Цзиньпиннің өзі айтқандай, бұл қытай халқының соңғы жылдары бастан кешіп отырған ең қиын кезеңі. Өмірдің әртүрлі кезеңдерінде кездесетін осындай ауыртпалықтармен бірлесіп күресеміз деп ойлаймын. Екі мемлекет арасындағы стратегиялық серіктестікті дамыту және нығайту жолында алға қадам баса береміз, – деді Мемлекет басшысы.
Кездесу барысында қазақ-қытай байланыстарын нығайтудың перспективалары, сондай-ақ, екі елдің халықаралық аренадағы ықпалдастығы талқыланды.
– ҚХР Төрағасы Си Цзиньпиннің сәлемін жеткізуге рұқсат етіңіз. Сіз былтыр қыркүйек айында Қытайға алғаш рет мемлекеттік сапармен бардыңыз. Сол кезде ҚХР Төрағасымен бірлесіп жан-жақты стратегиялық серіктестікті одан әрі дамыту туралы мәлімдеме жасап, қытай-қазақ қатынастарына тың серпін бердіңіздер, – деді Ян Цзечи. 





///
	

	Мемлекет басшысымен кездесуге оқуда, спорт пен шығармашылықта үздік нәтиже көрсеткен он бірінші сыныптың 22 оқушысы қатысты. Олар қалалық, республикалық, халықаралық олимпиадалардың, зияткерлік ойындар мен ғылыми жобалар байқауының жүлдегерлері болып саналады.

	Қазақстан Президенті оқушыларды жаңа оқу жылының басталуымен құттықтап, бүкіл еліміз бойынша 7700 оқу орны есігін ашып, 2 миллион 540 мың оқушы партаға отырғанын атап өтті.

	– 1 қыркүйекте 77 жаңа мектеп, соның ішінде 5 Назарбаев зияткерлік мектебі ашылды, ал жыл соңына дейін тағы 82 оқу орны берілетін болады. Мұндай біздің елдің тарихында ешқашан болып көрген емес. Тәуелсіздік жылдары елімізде 6 миллионнан астам бала дүниеге келді. Мен белгілеп берген Қазақстанның 2050 жылға дейінгі даму Стратегиясын дәл сендердің буындарың іске асыратын болады. Бүгінде еліміз қарқынды дамуда. Сендердің ата-аналарың мен барлық азаматтарымыздың бірлескен жұмысы арқасында біз Қазақстанның табыстарын күллі әлемге көрсеттік, – деді Нұрсұлтан Назарбаев.        

	Мемлекет басшысы оқушылармен туған елге деген сүйіспеншілік, қазақстандық патриотизмнің негіздері туралы әңгімелесті.

	– Сендер патриотизмнің өз жеріңе, туыс-туғандарың мен жақындарыңа, халық пен ел игілігі үшін жұмысқа деген сүйіспеншілік ретіндегі түрлі ұғымын ашып бердіңдер. Отанға деген сүйіспеншілік мемлекеттік рәміздерді құрметтеуден басталады. Мемлекеттік Ту тарихты, халқымыздың дәстүрлерін айшықтайды, сондай-ақ алға қойған барлық мақсатымыз бен міндетімізге қол жеткізуге деген жас ұлттың ұмтылысын бейнелейді. Елтаңба жұлдызды шаңырақ бейнеленген біздің ортақ үйіміздің символын білдіреді – бұл бейбітшілік пен туған жерді қауіп-қатерден қорғаудың ежелгі үлгісі. Патриотизмді ұлтшылдықпен шатастыруға болмайды. Патриот – өз елін сүйетін және өзге мемлекеттерге құрметпен қарайтын адам. Екінші дүниежүзілік соғыстың қасіретті тәжірибесі патриотизмнен ұлтшылдыққа өтудің қауіпті екенін, сондай-ақ өзге халықты кемсітпей, өз еліңді сүю қажеттігін нақты көрсетіп берді. Осындай бағдармен өмір сүру қажет, – деді Қазақстан Президенті.          

	Патриотизмнің ерекше көрінісі ретінде Нұрсұлтан Назарбаев еліміздің табысты дамуының символы болып саналатын елордамыз – Астанаға деген сүйіспеншілікті атады.

	– Ең қиын жылдары біз елорданы ауыстыру туралы шешім қабылдадық. Және 10 жыл ішінде елорданы дамытудың барлық негізгі бағыты айқындалды, көптеген ғимарат салынып бітті. Енді біздің күллі әлемге танымал елордамыз бар. Мұнда ғылым мен білім, медицина қарқынды дами бастады, қала тұрғындары мен қонақтары үшін өмір сүру деңгейі жақсарды және қызмет көрсетудің жоғары стандарттары жасалды. Қазақстандықтар өз елордасын мақтаныш ете алады. Қала одан әрі дами береді. Мысалы, ЭКСПО-2017 бүкіләлемдік көрмесін өткізу үшін тамаша ғимараттары бар мүлде жаңа орталықтар, ғылым мен техника ғимараттары салынатын болады, – деді Мемлекет басшысы.   

	Бұған қоса, Нұрсұлтан Назарбаев жас буынға патриоттық тәрбие беруде өз еліміз бен туған өлкенің тарихын оқыту маңызды екенін атап өтті.

	– Туған жеріңнің тарихын, ана тіліңді, өз тегіңді білмей тұрып, нағыз патриот бола алмайсың. Қазақстандықтардың туып-өскен жері бар, бұл біздің Отанымыз. Еліміздің тарихы туралы барлық мәліметті жүйелендіріп, оның біртұтас нұсқасын әзірлеу қажет, – деді Қазақстан Президенті.

	Мемлекет басшысы жай ғана патриотпын деудің жеткіліксіз екенін айтты.

	– Отанға деген махаббатты іспен дәлелдеу керек. Біз қазір мемлекеттілікті қалыптастыру, тәуелсіздікті нығайту үшін елдің өз азаматтарының еңбегін қажет ететін кезеңді бастан өткеріп жатырмыз. Әркім өз еңбегі арқылы байыта түскенде ғана мемлекет қуатты болады, – деді Нұрсұлтан Назарбаев.

	Қазақстан Президенті табысқа жету жаңа технологияларды игеруге және оларды өзіміз әзірлеуге байланысты екендігіне де тоқталды.

	– Неліктен біз индустрияландырумен айналысып жатырмыз? Бізде пайдалы қазбалар бар, бірақ оның бәрі күндердің күнінде таусылады. Мұнай мен газ есебінен өркендеген елдер бар, мысалы, Оман. Олардың мұнайы таусылды, бірақ оған дейін қамданып, басқа индустрия құрып үлгерді. Пайдалы қазбалары аз болса да гүлденген экономикасы бар Оңтүстік Корея, Швейцария, Сингапур секілді елдерді мысалға келтіруге болады. Бұл елдер білімнің есебінен дамуда. Біздің елдің жалпы ішкі өнімінің 53 пайызы қызмет көрсету саласына тиесілі. Болашақ ірі кәсіпорындарда емес, технологияларда, – деді Мемлекет басшысы.

	Нұрсұлтан Назарбаев мектеп бітірушілердің инновацияға басымдық берілетін жаңа экономикалық жағдайда өмір сүретінін атап өтті.

	– Бүгінде бүкіл әлем мұнай, газ және көмірді тұтынады. Оларды пайдалану ауаны ластап, экологияны нашарлатады, климатты өзгертеді.  Осыған байланысты біз алдағы ЭКСПО-2017 көрмесі Қазақстан үшін бетбұрысты тұс болғанын қалаймыз. Әлемнің әр тарапынан мамандар келіп, балама көздерден энергия өндіру әдістерін көрсететін болады, – деді Қазақстан Президенті.

	Өз сөздерінде оқушылар патриотизм жөніндегі жеке түсініктерін айтып, оқуға және келешек мамандығын таңдауға қатысты жоспарларын ортаға салды. 

	Сөз соңында Мемлекет басшысы алға қойған барлық мақсатқа білім мен ғылымды дамыту, сондай-ақ өзіміздің білікті кадрларымызды даярлау арқылы қол жеткізуге болатынын атап өтті.   

	– Мен сендерге әлеуметтік желілерге көп әуестенбеуге кеңес беремін. Компьютердің алдында отыратындар кейін кітап оқығандар мен сауатын көтергендерге қызмет ететін болады. Шындап келгенде, адаммен сөйлескенде ғана көзіне қарап, оның эмоциясын сезінесің. Әлеуметтік желілерде отырмай, көбірек кітап оқып, жаңа білім алу қажет, – деді Нұрсұлтан Назарбаев.

	Соңында Қазақстан Президенті кездесуге қатысушыларға зор денсаулық және оқуда табыс тіледі.

	№64 мектеп-лицей Мемлекет басшысының бастамасымен «100 мектеп, 100 аурухана» бағдарламасы аясында 1200 адамға арналып салынған.

	2012-2013 оқу жылында мектеп-лицей оқушылары жалпы білім беретін пәндер бойынша олимпиадалар мен конкурстардан 71 жүлделі орын иеленді.

	

	

	 

///Қазақстан Президенті Қасым-Жомарт Тоқаев Халықаралық ынтымақтастық жөніндегі өзінің жаңадан тағайындалған Арнаулы өкілі Ержан Қазыхановпен кездесу өткізді.
Мемлекет басшысы Президент Әкімшілігінің құрылымында осы жаңа лауазымның бекітілуі жаһандық және өңірлік күн тәртібінің жылдам өзгеруі кезінде халықаралық ынтымақтастық мәселесіне ел басшылығы тарапынан ерекше назар аударылатынын білдіретінін атап өтті.
Президент ұлттық экономиканы және әлеуметтік саланы жедел қалпына келтіру үшін COVID-19 пандемиясының ауыр салдарын еңсеру, сыртқы ресурстарды тарту жөнінде шетелдік серіктестермен тығыз байланыс жасауды Арнаулы өкіл қызметінің басты басымдықтары ретінде атап өтті.
Осыған байланысты кездесуде цифрлық және жасыл технологияларға баса мән беріліп, озық инвестициялық жобаларды іске асыруда, көпжақты қаржы-экономикалық ұйымдармен ынтымақтастықты арттыруда, Дүниежүзілік сауда ұйымы аясында жаңартылған әлемдік сауда архитектурасын қалыптастыруда Қазақстанның белсенді атсалысуы қажет екеніне назар аударылды.
Сонымен қатар Ержан Қазыхановқа гуманитарлық сала, климат дипломатиясы, сондай-ақ, Қазақстанның негізгі сыртқы саяси бастамаларын ілгерілету сияқты халықаралық ынтымақтастықтағы маңызды міндеттер жүктелді.
Жоғарыда аталған міндеттерді ескере отырып, Қасым-Жомарт Тоқаев «халық үніне құлақ асатын мемлекет» тұжырымдамасын жүзеге асыру барысында отандық және шетелдік зерттеу орталықтарымен, Қазақстанның азаматтық қоғамымен кері байланыс орнатудың маңыздылығын атап өтті.
Президент Сыртқы істер министрі, Президент көмекшісі, БҰҰ және ЕҚЫҰ жанындағы ҚР тұрақты өкілі, Австриядағы, Ұлыбритания мен АҚШ-тағы елші сияқты жауапты қызметтердегі жұмыс тәжірибесі Ержан Қазыхановтың өзіне жүктелген жаңа міндеттерді абыроймен атқаруға септігін тигізетініне сенім білдірді.
///Қазақстан Президенті Корея Республикасына жасаған мемлекеттік сапарын Жаһандық жасыл даму институты (GGGI) Ассамблеясының төрағасы, БҰҰ-ның бұрынғы Бас хатшысы Пан Ги Мунмен кездесумен түйіндеді.
Тараптар жаһандық климаттың өзгеруі, экономиканы көміртегінен ада ету, «жасыл технологияларды» енгізу мәселелерін талқылады.
Сонымен қатар Қасым-Жомарт Тоқаев пен Пан Ги Мун халықаралық күн тәртібіндегі мәселелер мен заманауи сын-қатерлер туралы пікір алмасты.
Пандемияға қарсы күресті күшейтуге және Ауған мәселесін реттеудің перспективаларына ерекше назар аударылды.
///
	 

	Еуразиялық экономикалық одаққа мүше-мемлекеттер және бақылаушы елдер басшылары «Астана Опера» мемлекеттік опера және балет театрындағы концертте болды.

	Мемлекет басшыларына ұсынылған бағдарламаға бес елдің орындаушы өнерпаздары қатысты.

	
	 
///Мемлекет басшысы Оңтүстік Кореяның іскер топ өкілдерімен өткен дөңгелек үстелден кейін осы елдің ірі компанияларының басшыларымен – «Samsung Electronics» компаниясының президенті Ин Ёнг Ли және «Doosan Heavy Industries & Construction» президенті Ёнг Инг Чонгпен екіжақты кездесулер өткізді.

Қазақстан Президенті Ин Ёнг Лимен кездесуде «Samsung Electronics» компаниясының цифрлық инновациялар саласында әлемдегі жетекші орында екенін атап өтіп, цифрландыру, инновация мен ғылым арқылы технологияларды дамыту мәселелеріне тоқталды.
Қасым-Жомарт Тоқаев ынтымақтастықтың перспективалы бағыттары «ақылды қалалар» жүйесін енгізу екенін айтып, Қазақстан көлік қатынастарын басқару, жол-көлік оқиғаларының алдын алу, деректерді қашықтан жіберу технологияларын енгізуге мүдделі деді.

Бұдан кейін Мемлекет басшысы «Doosan Heavy Industries & Construction» президенті Ёнг Инг Чонгпен кездесіп, Қазақстан экономикасының дамуына қосқан үлесі үшін ризашылығын білдірді.
– Атырау облысында қуаты 310 МВт газтурбиналық электр стансасының құрылысын сәтті жүзеге асқан жоба ретінде атап өткім келеді. Оңтүстік Кореяның сутегі өндірісінің едәуір үлесі арқылы жасыл энергетиканы дамытудағы әлемдік көшбасшылардың бірі болуға ниетті екенін жақсы білеміз. Қазіргі уақытта Кореяның 3 қаласын сутегі энергиясына көшіру жоспарына дайындап жатырсыздар. Бүгінде Қазақстанда да баламалы энергия көздерін дамытуға ерекше көңіл бөлінуде. Біз 2030 жылға қарай баламалы энергияның 30 пайызына қол жеткізуді жоспарлап отырмыз, оның 15 пайызы жаңартылатын энергия көздері болмақ. Осы мақсатта жуық арада 3-4 гигаватт электр энергиясына жаңартылатын энергия көздерінің жобаларын жүзеге асыруды жоспарлап отырмыз. Сондықтан сіздердің ұсыныстарыңыз біз үшін өте пайдалы болады, – деді Қазақстан Президенті.

Қасым-Жомарт Тоқаев компанияның энергетикалық жобалардағы көп жылдық тәжірибесі мен біліктілігін ескере отырып, оларды қазақстандық жылыту-энергия орталықтарын жаңғырту және «Қарабатан» кешенін кеңейту бойынша ынтымақтастық орнатуға шақырды.

Өз кезегінде, корейлік компания өкілі баламалы энергия көздері бойынша ортақ жобаларда жұмыс істеуге дайын екенін жеткізді.
///
	 

	12 маусымда Қазақстан Республикасы Президенті жанындағы Шетелдік инвесторлар кеңесінің кезекті отырысы өтеді.

	Сол күні Қазақстанға ресми сапармен келетін Италия Премьер-Министрі Маттео Ренцидің Мемлекет басшысымен кездесуі күтіледі.

	19 маусымда Президент Н.Назарбаев пен Қазақстанға мемлекеттік сапармен келетін Корея Республикасының Президенті Пак Кын Хенің екіжақты кездесуін өткізу жоспарланған.
///Құрметті отандастар! 
 
Баршаңызды қасиетті Құрбан айт мерекесімен шын жүректен құттықтаймын!
Асыл дініміз бен салт-дәстүріміздің сабақтастығын бекемдеп, рухани құндылығымыздың ажырамас бөлігіне айналған қастерлі мейрамның күллі мұсылман әлемінде алатын орны ерекше.
Тарихымызбен тамырлас, танымымызбен өзектес Құрбан айт Қазақстан халқын бейбітшілік пен татулыққа, өзара сыйластыққа, береке-бірлікке үндейді. Имандылық пен парасаттылықты, жасампаздық пен мейірімді дәріптеп, жақсылыққа жол ашады.
Бүгінде жалпы адамзатқа ауыр салмақ салып отырған қауіпті індетті жеңіп шығу үшін бізге тас-түйін ауызбіршілік пен темірдей тәртіп қажет. Қазіргідей күрделі кезеңде бір-бірімізге қол ұшын беріп, барымызды бөлісіп, жұртымыздың аман-саулығын ойлап, жауапкершілік танытуымыз аса маңызды. Тілегіміз бір, ниетіміз ортақ болса, мақсатымызға жетеміз. Бірлігімізді бекемдеп, ынтымағымызды арттыратын бұл мерекенің мән-мағынасы да осында екенін баса айтқым келеді.
«Сабыр – сәулетті байлық» дейді халқымыз. Рухы асқақ ел ретінде барлық сынақты еңсеретінімізге сенемін.
Әр шаңыраққа құт-береке тілеймін! Халқымыздың амандығы үшін шалған құрбандықтарыңыз қабыл болсын! Құрбан айт баршамызға жақсылық әкелсін!
///Президент Қасым-Жомарт Тоқаев әлемге танымал даңқты палуан, Олимпиада чемпионы, Халықаралық дәрежедегі спорт шебері, Қазақстанның Еңбек Ері, белгілі кәсіпкер Жақсылық Әмірәліұлы Үшкемпіровтің дүниеден өтуіне байланысты оның отбасы мен жақындарына көңіл айтып, жеделхат жолдады.
«Жақсылық Әмірәліұлы елімізде спорт саласының кең қанат жаюына атсалысты және жастарға үлгі болды. Өңірлерді өркендету мақсатында спорт кешендерін салып, жас спортшылардың өсіп-жетілуі және ауыл шаруашылығының дамуы жолында қыруар іс атқарды. Еселі еңбегімен, азаматтық қадір-қасиетімен ел ішінде құрметке бөленіп, соңында өшпес із қалдырды. Марқұмның жаны жәннатта, иманы саламат болсын», — делінген жеделхатта.
///
	

	Облыс әкімі Қ.Көшербаев Мемлекет басшысын облыстың әлеуметтік-экономикалық дамуының және 2020 жылға дейінгі стратегиясының негізгі нәтижелері туралы хабардар етті.

	Қазақстан Президенті Қызылорда облысының отандық экономиканы дамытуға мол үлес қосып келе жатқанына тоқталды және жұртшылық өкілдерімен кездесіп, қабылданған мемлекеттік бағдарламалардың жергілікті жерлерде қалай жүзеге асырылып жатқанын тексеру үшін оңтүстік өңірлерге сапарын жалғастыруда екенін атап өтті.

	– Өздеріңіз білесіздер, біз алдымызға Қазақстанның 2050 жылға дейінгі дамуында әлемнің дамыған 30 мемлекетінің қатарына қосылуы жөніндегі стратегиялық міндет қойдық. Бұл мақсатқа қол жеткізу халықтың жан басына шаққандағы жалпы ішкі өнімнің жоғары деңгейін ғана емес, сондай-ақ адам әлеуетінің дамуын, тұрмыс деңгейінің артуын көздейді. Бүгінде бұл міндетті шешу үшін жағдай жасалған. Индустриялық-инновациялық, жұмыспен қамту, инфрақұрылымды дамыту, білім беру, денсаулық сақтау және қазақстандықтар тұрмысының өзге де салаларын қамтитын барлық қажетті мемлекеттік бағдарламалар қабылданды. Енді бөлінген қаражатты ұтымды пайдаланып, оларды тиімді іске асыруды қамтамасыз ету маңызды, – деді Нұрсұлтан Назарбаев.

	Қазақстан Президенті өңірде ауыл шаруашылығын дамытуға және оның өнімділігін арттыруға ерекше назар аударды.

	– Өнімнің өзіндік құнын азайту қажет. Мемлекеттік субсидия болмаған жағдайда сіздер өздеріңіздің қымбат өнімдеріңізді қалай сата аласыздар? Мысалы, өңірде суармалы суғарудың, техниканың көмегімен күріш өсіру көп ресурсты қажет етеді. Сәйкесінше, өнімнің өзіндік құны едәуір артады. Сондықтан тауардың бәсекеге қабілеттілігін сақтап қалу үшін аталған шығынды мейлінше азайтуға бағытталған жаңа технологияны қолданған жөн. Мемлекеттік қолдауға арқа сүйемей, саладағы өнімділікті арттыруда дербес жұмыс жүргізу қажет, – деді Мемлекет басшысы.

	Сондай-ақ, Нұрсұлтан Назарбаев еліміздің экономикасындағы кәсіпкерлікте шағын және орта бизнестің үлесін арттыру басымдық екеніне тоқталды.

	– Оның үлесін қазіргі 30 пайыздан 50 пайызға дейін жеткізу үшін шағын және орта бизнесті дамыту қажет. Бізге өзінің нарықтық бағдарын тез алмастыра алатын икемді өндірісі бар бизнес-бірліктер керек. Еуропа елдерінің тәжірибесі мұндай шағын және орта кәсіпорындар дағдарыс жағдайына оңай төтеп бере алатынын айқын көрсетіп отыр. Бүкіл Қызылорда облысын теміржолдар басып өтеді, «Батыс Еуропа – Батыс Қытай» халықаралық көлік дәлізі салынатын болады. Бұл инфрақұрылымдар бойында кемпингтерді, жөндеу қызметтерін, өзге де қызмет түрлерін қамтитын мыңдаған бизнес-нысандар құруға болады, – деді Нұрсұлтан Назарбаев.                  

	Білім және ғылым мәселелерін қарастыра келе, Мемлекет басшысы бұл саланы кешенді дамытудың маңызды екенін, сондай-ақ оның тиімділігін арттыру үшін экономика саласымен тығыз өзара іс-қимыл қажеттігін атап өтті.

	– Қазір ғылым мен білім арасында алшақтық бар. Назарбаев Университеті тәрізді оқу орындары осы алшақтықты жолға бағытталған. Профессор-оқытушылар құрамының кәсіби деңгейін де арттыру қажет, – деді Қазақстан Президенті.

	Мемлекет басшысы өңірдегі экологиялық мәселелерге, атап айтқанда, Арал теңізі проблемасының жоспарлы түрде шешіліп жатқанына да тоқталды.

	Соңында Нұрсұлтан Назарбаев Қазақстанның мейлінше дамыған өңірлерінің қатарына қосылу үшін нәтижелірек жұмыс жүргізуге шақыра отырып, қызылордалықтарға мол игілік және бақ-береке тіледі. 

	Кездесу барысында сөз сөйлеген жұртшылық өкілдері облысқа көңіл бөлінгені және тұрғындардың әл-ауқатын арттыруға бағытталған тиімді мемлекеттік саясат үшін ризашылықтарын білдірді.

	Бизнес орталығында Мемлекет басшысына сағатына 250 жолаушы қабылдауға арналған «Қорқыт ата» әуежайының жаңа жолаушылар терминалы құрылысының жобасы да таныстырылды. Аумағы 9200 шаршы метр болатын жаңа терминал халықаралық стандарттарға сай болмақ. Құрылыс жұмыстарын 2014 жылғы күздің соңына дейін аяқтау жоспарланған.

	

///
	 

	Хатта авторлар 106-шы Қазақ кавалерия дивизиясының ерлігі туралы әңгімелейтін Қазақстан Республикасы Президентінің Телерадиокешені «О чем молчал терновник...» атты деректі фильм түсіргені үшін зор алғыс білдірген.

	«Ұзақ жылдар бойы 106-шы Қазақ кавалерия дивизиясының тағдыры туралы ешқандай ақпарат болмады. Тек Тәуелсіздік жылдары, Қазақстан мен Украинадан шыққан іздестіру топтарының күш-жігері арқасында, әйтеуір қандайда бір мәліметтер пайда бола бастады. Осы дивизияның кавалеристері хабар-ошарсыз кеткендер болып саналып келген, ал олардың кейбіреуін тіпті сатқындар деп те атады. Президент Телерадиокешенінің 1942 жылы Харьков түбіндегі күші басым жаумен ұрыста қаза тапқан Қазақ дивизиясы жігіттерінің қайғылы тағдыры туралы фильм түсіргені мәні зор оқиға болды. Бұл біздің әкелеріміз бен аталарымыздың нағыз батыр болғандығын тағы да даусыз делелдейді», - делінген хатта.

	Хат авторларының пікірінше, деректі картинаның арқасында, айбынды Қазақ дивизиясы солдаттарының кіршіксіз абыройы қайта қалпына келтірілді, ал отандастарымыз сұрапыл соғыстағы тағы бір қайғылы жайт туралы шындықты білді.

	Хатта деректі фильмнің тарихи маңыздылығы атап өтілген, сондай-ақ, еліміз өсіп-өркендеп, жаңа биік жетістіктерге жете берсін деген игі тілек білдірілген.               
///
	 

	Ерболат Асқарбекұлы Досаев Қазақстан Республикасының Экономикалық даму және сауда министрі болып тағайындалсын.

	 

	Қазақстан Республикасының

	                Президенті                                                                                                                     Н. Назарбаев
/// 
Р.Кастро Қазақстан Президентіне риясыз құттықтауын жолдап, екі ел арасындағы қарым-қатынасты одан әрі дамытуға ниетті екенін білдірді. 
///
	 

	Мемлекет басшылары екіжақты ынтымақтастықтың басым салаларын, сондай-ақ еуразиялық интеграциялық үдерістің даму барысын талқылады.

	Сонымен қатар, Нұрсұлтан Назарбаев пен Владимир Путин өңірлік және халықаралық күн тәртібінде тұрған өзекті жайттар жөнінде пікір алмасты. Елбасы Н.Назарбаев В.Путинмен алғашқы кездесуден бері 15 жыл өткеніне тоқталды. 

	– Сіз 1999 жылы Үкімет төрағасы болған кезіңізде Алматыға келдіңіз. Осы жылдар ішінде Сіз Ресейде билік вертикалын қалпына келтірдіңіз, соның арқасында ол бүгінде мүлде басқа елге айналды. Өзіңіз жариялаған Жолдауды және ойға алған жоспарларды жүзеге асыруда үлкен табыстар тілеймін. Биыл біз Астанада Еуразиялық экономикалық одақ туралы шартқа қол қойдық. Ол келесі жылы жұмыс істей бастайды. Барлық кедергілерге қарамастан, біз бұл ұйымды қолдауға және оны өміршең әрі барлығы үшін тартымды етуге тиіспіз, – деді Нұрсұлтан Назарбаев.

	Өз кезегінде Ресей Президенті екіжақты ынтымақтастықтың негізгі перспективаларына және интеграцияны әрі қарай тереңдету жөніндегі жоспарларға назар аударды. 

	Мемлекет басшылары кездесу аясында 2013 жылғы 11 қарашадағы Қазақстан Республикасы мен Ресей Федерациясы арасындағы ХХІ ғасырдағы тату көршілік және одақтастық туралы шартты ратификациялау туралы грамоталармен алмасу жөніндегі Хаттамаға қол қойды.


///
	 

	Автор өз хатында Қазақстан Жазушылар одағының және республикалық «Қазақ әдебиеті» газетінің 80 жылдық мерейтойы жоғары деңгейде аталып өткенін, оған алыс-жақын шетелдерден отызға тарта қаламгер арнайы келгенін жазады.

	«Мұндай үлкен жиының өтуі – ең алдымен, елдегі тыныштық пен қоғамдағы түсіністіктің, барша халықты бір мұратқа жұмылдырып отырған тұңғыш Президентіміз – Сіздің айрықша еңбегіңіз. Той төрінен көрінген шетелдік меймандар Қазақстандағы татулықты, бірлікті, рухани кеңістікке, сол санатта әдебиетке көрсетіліп жатқан қамқорлықты жоғары бағалады», – делінген хатта.

	Ол сондай-ақ Елбасының Ұлытау төрінде берген сұхбатына тоқталып, қаламгерлер қауымы Жазушылар одағының 80 жылдық мерейтойын сол келелі әңгіменің жалғасындай қабылдағанын айтады.

	«Ұлытау сұхбаты бүгінгі қазақ елінің тағдырын, тіліміздің, дініміздің, жеріміздің тұтастығына қатысты тереңнен толғап, ұлтты ұйытар, өзін өзі сақтауға жұмылдырар, мемлекет ретінде бағыт-бағдарымызды анықтауға жетелер тарихи толғаныс болды», – деп жазады Қазақстан Жазушылар одағы басқармасының төрағасы.  

	Соңында Н.Оразалин ұлт руханиятының дамуын үнемі назарда ұстап келе жатқаны үшін Мемлекет басшысына алғысын білдірген. 
///Мемлекет басшысы Ұжымдық қауіпсіздік шарты ұйымының кезектен тыс саммитінің қорытындысына көңілі толатынын айтып, ҰҚШҰ бойынша одақтастарына террористік акті кезінде қолдағаны және Қазақстанға көрсеткен көмегі үшін алғыс білдірді.

Қазақстан Президенті ҰҚШҰ Бас хатшысының жеке өзінің және Хатшылықтың барлық қызметкері мен ҰҚШҰ-ның Біріккен штабының еліміздегі бітімгерлік миссиясын ұйымдастыру жөніндегі күш-жігеріне қосқан үлесін атап өтті.

– Аталған жағдай Ұйымның әскери-саяси құрылым ретіндегі маңызды екенін тағы бір мәрте дәлелдеді. Қазір Ұжымдық қауіпсіздік шарты ұйымы туралы халықаралық қоғамдастықта әңгіме болып жатыр деп ойлаймын. Ұйымның тиімділігі қазіргі жағдайда мейлінше айқын көрінді. Сондықтан келешекте ҰҚШҰ өзін пайдалы құрылым ретінде танытады деп пайымдаймын. Хатшылық өзге халықаралық ұйымдардың басшылығымен арадағы ықпалдастықты жолға қоюы керек деп ойлаймын. Бұл өте пайдалы болады.  ҰҚШҰ Бас хатшысының Бітімгерлік операциялар жөніндегі арнаулы өкілінің институтын құру да өте дұрыс болады деп санаймын, – деді Қасым-Жомарт Тоқаев.
ҰҚШҰ Бас хатшысы Қазақстанда ҰҚШҰ бітімгерлік миссиясының орындалу барысы, оның ішінде Қазақстан Президенті белгілеген мерзім ішінде Ұйымға мүше мемлекеттер контингенттерін елімізден шығаруға дайын екені туралы ақпарат берді.

Станислав Зась та Қазақстан Президенті ұсынған ҰҚШҰ Бас хатшысының  бітімгерлік мәселелері жөніндегі арнаулы өкілінің институтын құру жөніндегі бастаманы жүзеге асырудың уақтылы әрі маңызды екенін құптады.

///Кездесу барысында заманауи әдебиеттің ахуалы мен перспективалары, сондай-ақ қоғамдық дамудың өзекті мәселелері талқыланды.
Мемлекет басшысы жазушының және барша әдебиет өкілдерінің оқырманды мәдени әрі рухани байыту жолында сіңірген елеулі еңбегіне назар аударып, жұмысына жаңа табыс тіледі.
Л.Млечин өзінің соңғы туындылары мен алдағы шығармашылық жоспарлары туралы айтты.

///Оңтүстік Корея Президентінің резиденциясында ресми делегация мүшелерінің қатысуымен Мемлекет басшысы Қасым-Жомарт Тоқаев пен Президент Мун Чжэ Ин келіссөздер өткізді.
Тараптар қазақ-корей стратегиялық әріптестігін одан ары дамытудың перспективаларын жан-жақты талқылады. Сауда-экономикалық, инвестициялық және мәдени-гуманитарлық байланыстарды нығайтуға ерекше көңіл бөлінді.
Сонымен қатар мемлекеттер басшылары ғаламдық және аймақтық өзекті мәселелерді қарастырып, халықаралық құрылымдардағы өзара ынтымақтастықты талқылады.
Қасым-Жомарт Тоқаев Президент Мун Чжэ Инге корей жерінде көрсетілген құрмет пен қонақжайлығы үшін ризашылығын білдірді. Мемлекет басшысы 2019 жылы Нұр-Сұлтан қаласында өткен кездесудің қазақ-корей қарым-қатынасына тың серпін бергенін айтты. 

Қасым-Жомарт Тоқаев Оңтүстік Корея Қазақстанның Азиядағы ең маңызды стратегиялық әріптесі екенін атап өтті.
– Бүгінгі таңда Қазақстанның экономикасына 6 млрд доллардан астам корейлік инвестиция тартылған. Инвестиция тарту ісін бұдан былай да жалғастыра беру керек деп ойлаймын. Мен осыдан екі жыл бұрын өзара байланыстарымызды арттыру үшін ауқымды жоба құру керек екенін Сізге айтқанмын. Қазір Қазақстанда кореялықтар қаржы салған 550 компания жұмыс істейді. Олардың арасында Samsung, Hyundai, Lotte, Posko және тағы басқалары бар. Өте жақсы институционалды база қалыптасқан, үкіметаралық комиссия мен іскерлік кеңес жұмыс істеп жатыр, – деді Қазақстан Президенті.

Мемлекет басшысы кореялық әріптесіне коронавируспен күресте көрсеткен гуманитарлық көмегі үшін алғыс айтып, қазақстандық QazVac вакцинасы туралы ақпаратпен бөлісті.
Қасым-Жомарт Тоқаев Оңтүстік Кореяның жоғары технологиялар мен денсаулық сақтау саласын дамыту тәжірибесіне қызығушылық танытты.
Оңтүстік Корея Президенті пандемия басталғалы бері осындай жоғары деңгейдегі кездесуді ең бірінші болып Қазақстан Президентімен өткізіп жатқанын атап өтті.
– Сізді көп күткен аса қадірлі қонақ ретінде қарсы алғаныма қуаныштымын. Біздің кездесуіміздің Қазақстан Тәуелсіздігінің 30 жылдығы мен Корей Республикасы Тәуелсіздігінің 76 жылдығы қарсаңында өтіп жатқаны аса маңызды, – деді Президент Мун Чжэ Ин.

Оңтүстік Корея Президенті Мун Чжэ Ин Қасым-Жомарт Тоқаевқа және Қазақстан халқына Кореяның ұлттық батырлары, ел тәуелсіздігі үшін күрескен Ге Бон У, Хван Ун Ден және генерал Хон Бон Доның сүйектерін тарихи Отанына жеткізуге ықпал еткені үшін ризашылығын білдірді.
Корей басшысы аймақтық және халықаралық үдерістерде Қазақстанның аса маңызды рөл атқаратынын атап өтті. 
– Қазақстан Тәуелсіздік алғаннан кейін сыртқы саясатта ашық әрі тығыз байланыс орнатып, белсенділік таныту арқылы Орталық Азиядағы қарқынды дамушы мемлекетке айналды. Сонымен қатар Қазақстан Азиядағы өзара ықпалдастық және сенім шаралары жөніндегі кеңес арқылы және Дүниежүзілік сауда ұйымындағы министрлер конференциясының теңтөрағасы ретінде де көпжақты ынтымақтастықтың әртүрлі тетіктерінде белсенді көшбасшылық танытып келеді. Қазақстан Корея Республикасының Орталық Азиядағы ең алғашқы сауда және инвестициялық әріптесі. Елдеріміз арасындағы дипломатиялық байланыстар орнаған 30 жыл ішінде біздің қатынасымыз тек қана достық пен ынтымақтастыққа негізделді. Тіпті, пандемия кезінде де біз барлық деңгейде сырттай байланыс орнатып отырдық. Қазақстан Кореяның «Жаңа солтүстік саясат» мемлекеттік стратегиясында аса маңызды әріптес. Біздің өзара байланыстарымыздың әлеуеті бұнымен де бітпейді деп есептеймін, – деді Оңтүстік Корея Президенті.
Мун Чжэ Ин екі елді байланыстыратын ерекше қарым-қатынастарды атап өтті.
– Корей халқының Қазақстан халқына деген ықылас-пейілі ерекше. Біз үшін Қазақстан Еуразия құрлығының орталығы болып саналады. Біздің халықтарымыздың тарихи байланысы сонау Ұлы Жібек жолынан тартып, кейінгі этникалық корейлерді Қазақстанға жер аударумен жалғасты. Біз Қиыр Шығыстан жер аударылып барған корейлерді өзінің ыстық құшағын жайып қарсы алған қазақ халқының кең пейілдігін ешқашан ұмытпаймыз, алғысымыз шексіз, – деді Оңтүстік Корея Президенті.
Келіссөздердің қорытындысы бойынша мемлекеттер басшыларының қатысуымен бірқатар екіжақты құжатқа қол қойылды:
1. Қазақстан Республикасы мен Корея Республикасының Бірлескен мәлімдемесі (ауызша қабылданды);
2. Қазақстан Республикасының Мәдениет және спорт министрлігі мен Корея Республикасының Ішкі істер және қауіпсіздік министрлігі арасындағы мұрағат ісі саласындағы өзара түсіністік туралы меморандум;
3. Қазақстан Республикасының Сауда және интеграция министрлігі мен Корея Республикасының Сауда, индустрия және энергетика министрлігі арасындағы өзара түсіністік туралы меморандум;
4. Қазақстан Республикасы Экология, геология және табиғи ресурстар министрлігі мен Корея Республикасының Қоршаған орта министрлігі арасындағы су ресурстарын басқару саласындағы өзара түсіністік туралы меморандум;
5. Қызылорда облысы әкімдігі мен Корея Республикасының Ардагерлер мен патриоттар жөніндегі агенттігі арасындағы өзара түсіністік туралы меморандум;
6. «Самұрық-Қазына» ҰӘҚ» АҚ мен Корея халықаралық сауда қауымдастығы (KITA) арасындағы ынтымақтастық туралы меморандум.






///
	 

	Мемлекет басшылары екіжақты ынтымақтастықтың өзекті мәселелерін, сондай-ақ Өзбекстан Президенті И.Каримовтың 2012 жылдың 6-7 қыркүйегінде Қазақстанға ресми сапары аясында қол жеткізілген келісімдерді іске асыру барысын талқылады.

	Екі елдің көшбасшылары сапардың нәтижесін жоғары бағалады және тәуелсіз халықаралық сараптама жүргізуді және барлық мүдделі тараптың пікірлерін ескеруді талап ететін Сырдария өзенінің жоғарғы жағындағы гидротехникалық ғимараттардың құрылысының мәселесі бойынша бұрын айтылған ұстанымды тағы да қуаттады.       
///Қасым-Жомарт Тоқаев Оңтүстік Кореяға мемлекеттік сапары аясында Сеул қаласындағы «Отан үшін шейіт болғандар» монументіне гүл шоғын қойды.

Қазақстан Президенті боздақтар рухына тағзым етіп, бір минут үнсіздікпен еске алды. Бұдан кейін Құрметті қонақтар кітабына қолтаңба қалдырды.




 
///
	 

	Кездесу барысында компания қызметінің негізгі бағыттары, сондай-ақ оның Қазақстанның индустриялық-инновациялық даму бағдарламасы аясындағы жобаларды жүзеге асыруға қатысуы сөз болды.

	Мемлекет басшысы елдегі денсаулық сақтау жүйесінің одан әрі дамуын қамтамасыз ету үшін фармацевтика саласында жоғары стандарттарды сақтаудың маңыздылығын атап өтті.

	«Польфарма» - Польшаның дәрілік препараттар мен белсенді фармацевтикалық заттар шығаратын ірі өндірушісі. 7,5 мыңға жуық адам жұмыс істейтін компания 600-ге жуық атаулы өнім шығарады.

///Мемлекет басшысы сұхбат барысында рухани жаңғыру үдерісіне қатысты өзекті сұрақтарға жауап беріп, конституциялық реформадан күтілетін нәтижелер жөнінде айтты.
Сондай-ақ, Қазақстан Президенті халықаралық «ЭКСПО-2017» мамандандырылған көрмесін өткізудің маңыздылығына тоқталып, оның жұмысы аяқталғаннан кейін кешен нысандарын пайдалану жоспары туралы ой бөлісті.
Бұдан бөлек, Нұрсұлтан Назарбаев отандық туризмді дамытудың перспективалары және өңірлердегі мәдени-туристік кластердің қалыптасуы жөнінде әңгімеледі.

///
	

	Қазақстан Президенті Партия Төрағасының бұрынғы бірінші орынбасары Нұрлан Нығматулинге алғыс айтты және өткен кезеңде үлкен істер атқарылғанын, атап айтқанда, елімізде екі үлкен сайлау науқаны өткізілгенін атап өтті.

	- Нұрлан Нығматулин қызмет атқарған кезеңде партия барлық учаскеде қарқынды жұмыс істеді. Атап айтқанда, сайлау науқаны табысты жүргізілді. Сондықтан жұмыс қарқынын осындай деңгейде ұстап тұруды жалғастыру қажет. Бүгінде партия өңірлерде жұмыс қарқынын одан әрі күшейтіп, барлық мемлекеттік бағдарламаны іске асыруға және ел азаматтарының әлеуметтік-экономикалық проблемасын шешуге атсалысуы қажет. Осыған байланысты, өңірлік мәселелерді шешуде үлкен тәжірибесі бар Бақытжан Сағынтаевтың тағайындалуы партияның барлық деңгейдегі қызметін жандандыруға ықпал етеді, - деді Мемлекет басшысы.     

	Нұрсұлтан Назарбаев Бақытжан Сағынтаевты жаңа қызметке тағайындалуымен құттықтап, оның алдына бірқатар міндет қойды, сондай-ақ партия басшылығына нақты тапсырмалар берді.

///
	 

	Қырымбек Елеуұлы Көшербаев Қазақстан Республикасы Премьер-Министрінің орынбасары болып тағайындалсын.

	 

	 

	Қазақстан Республикасының

	                Президенті                                                                                                                 Н.Назарбаев
//////
	 

	Іс-шара алдында Мемлекет басшысы әл-Фараби атындағы Қазақ ұлттық университетінің ғылыми кітапханасы базасында ұйымдастырылған инновациялық жобалар көрмесін аралап көрді. Оның барысында отандық экономиканың түрлі салаларындағы бірқатар инновациялық әзірленімдер таныстырылды.

	Кеңесті ашқан Нұрсұлтан Назарбаев «Қазақстан-2050» стратегиясына сәйкес ғылымды қажетсінетін экономика құрудың маңыздылығына тоқталды.

	– Бұл міндет менің соңғы Жолдауымда да қойылып отыр. Инновациялар өнімділік пен еңбек тиімділігін күрт ұлғайтуға алып келуі тиіс. Мемлекет инновацияның өсуін қолдайды. Соңғы 5 жылда бұл саланы қолдау көлемі үш есе өсіп, 50 миллиард теңгеге жетті. Бәлкім, абсолюттік өлшем жөнінен бұл соншалық көп емес болар, бірақ өсім қарқыны біраз нәрсені аңғартады. Ғылыми зерттеу және тәжірибелік-конструкторлық жұмыстарға (ҒЗТКЖ) арналған жиынтық шығыстар 49 миллиардтан 74 миллиард теңгеге дейін өсті, соның 30 миллиарды жеке сектор есебінен қаржыландырылды. Патент алу белсенділігі жағынан Қазақстан 141 елдің ішінде 42-орында. Елімізде инновациялық кластерлер қалыптасуда, – деді Қазақстан Президенті.

	Мемлекет басшысы инноваторларды даярлау мектеп қабырғасынан басталатынын атап өтті.

	– Біз білімді дамыту жағын ойластырдық. Зияткерлік мектептер құрылды, оған ең талантты балалар қабылдануда. Шетелде жұмыс істейтін отандық ғалымдар елге орала бастады, мұнда оларға тиісті жағдай жасалуда. Инновацияны дамытудың алғышарттары деген осы, – деді Нұрсұлтан Назарбаев.

	Қазақстан Президенті инновациялар қазақстандық өнімдердің сапасы мен бәсекеге қабілеттілігін арттыратынына назар аударды.

	– Кедендік одаққа қатысушы ел әрі Дүниежүзілік сауда ұйымының болашақ мүшесі ретінде біз үшін бұл маңызды мәнге ие. Мен жастарымызға тағы да айтамын – ғылыммен айналысыңыздар. Мемлекет өз тарапынан инновациялық жұмыстың дамуын жан-жақты қолдайды, – деді Мемлекет басшысы.

	Кеңес барысында Инвестиция және даму министрі Ә.Исекешев инновациялық даму саласындағы ахуал туралы баяндады. Оның айтуынша, инновациялық белсенділік үлесі 2009 жылмен салыстырғанда 2 есе ұлғайған және 2014 жылдың қорытындысы бойынша 10 пайызды құрауы тиіс. Бұл көрсеткішті 2020 жылға қарай 20 пайызға, ал ІЖӨ инновациялық өнімдердің үлесін 2,5 пайызға дейін арттыру жоспарланып отыр. Соңғы уақытқа дейін қаралған 3500-ден астам жобаның 577-сі мақұлданып, қолдау тапты.

	Сонымен қатар жиын барысында Алматының  инновациялық дамудағы рөлі мен үлесі туралы қала әкімі А.Есімов баяндады.

	Білім және ғылым министрі А.Сәрінжіпов өз баяндамасында мемлекеттік қолдаудың маңызы артып келе жатқанын атай отырып, ҒЗТКЖ-ға арналған шығыстар көлемін 2050 жылға қарай ІЖӨ-нің 3 пайызына дейін жеткізу жоспарланып отырғанын айтты.

	Ал Назарбаев Университетінің президенті Ш.Катсу  осы жоғары оқу орнының инновацияны қолдаудағы жаңа жүйе ретіндегі рөліне тоқталды.

	 

	 





///Қасым-Жомарт Тоқаев пен Дмитрий Медведев екі мемлекет арасындағы жан-жақты стратегиялық серіктестіктің қазіргі ахуалы мен перспективаларын қарастырды. Кездесу барысында халықаралық және өңірлік қауіпсіздікті қамтамасыз ету мәселелеріне баса мән берілді.
Қасым-Жомарт Тоқаев Дмитрий Медведевті жоғары лауазымға тағайындалуымен құттықтады.  
– Сіздің мемлекеттік қызметтегі бай тәжірибеңіз Ресейдің мемлекеттілігін нығайту ісіне, әсіресе қазір, елдеріңіз өз дамуының жаңа кезеңіне қадам басқан кезде зор үлес қосатыны сөзсіз. Конституциялық реформалардың орны ерекше. Біз оны мұқият зерттеп жатырмыз. Әрине, біз одақтас әрі стратегиялық серіктес болғандықтан, Қазақстан оған айрықша қызығушылық танытады, – деді Президент.   
Дмитрий Медведев өзінің жаңа лауазымда елімізге жасаған сапарының символдық мәні бар екенін айтты.
– Мен мұнан достығымыздың, одақтастығымыздың символын көріп отырмын. Менің соңғы жылдары атқарған қызметтерімдегі мемлекеттік сапарларым, ең алдымен, Сіздің еліңізге жасалды. Бұл бір-бірімізді жақсы түсінуге, стратегиялық серіктестігіміз бен одақтастық қатынастарымызды нығайтуға мүмкіндік береді деп ойлаймын, – деді Ресейдің Қауіпсіздік кеңесі төрағасының орынбасары.
Қасым-Жомарт Тоқаевқа Ресей Президенті Владимир Путиннің жүрекжарды сәлемін жеткізді.
Дмитрий Медведев Қазақстан мен Ресей арасындағы ынтымақтастық туралы айта келе, оның мейлінше маңызды даму кезеңінде тұрғанын атап өтті.  
– Сіз Ресейде жүзеге асырылып жатқан конституциялық реформаларға назар аудардыңыз. Біз де Қазақстандағы үдерістерді мұқият бақылап отырмыз. Достас, серіктес саналғандықтан басқаша болуы мүмкін емес. Біз бір-біріміздің дамуымызға көмектесіп қана қоймай, сондай-ақ, белгілі бір деңгейде өткен кезеңнен, дамуымыздың кейбір сәттерінен сабақ алуымыз керек. Ресейдің Қауіпсіздік кеңесі төрағасының орынбасары ретінде менің кездесулерімнің бұған септігі тиюі үшін тырысамын, – деді Дмитрий Медведев.  
Сонымен қатар тараптар өңірлік және халықаралық күн тәртібіндегі өзекті мәселелер жөнінде, соның ішінде коронавирус індетінің таралуына қарсы күресу үшін қабылданып жатқан шаралар туралы пікір алмасты.
 





///
	

	Мемлекет басшысы бюджетті қалыптастыру ел алдында тұрған, соның ішінде «Қазақстан – 2050» Стратегиясында көрсетілген мақсаттарға қол жеткізуге бағытталғанын атап өтті.  

	– Мемлекеттік қаражатты тиімді пайдаланып, бюджет түсімдерінің көздерін жыл сайын ұлғайтып отыру қажет. Көрсетілген өлшемдерге қол жеткізу үшін Парламент қарауына енгізілетін бюджет жобасы әзірленді, – деді Нұрсұлтан Назарбаев.

	Өз баяндамасында Премьер-Министр С.Ахметов 2014-2016 жылдарға арналған республикалық бюджеттің негізгі параметрлері туралы мәлім етті.

	– Аталған кезеңдегі экономиканың нақты өсімі 6-7 % деңгейінде жоспарлануда. Осы көрсеткіштер негізінде 2014-2016 жылдарға арналған республикалық бюджет өлшемі қалыптастырылды, – деді Қазақстан Премьер-Министрі. 

	Сондай-ақ, С.Ахметов Мемлекет басшысының ішкі резервтерді қарастыру жөніндегі тапсырмасын ескеріп, республикалық бюджеттің шығысы жалпы ішкі өнімнің 17,4 % құрайтынынан хабардар етті.

	– Жергілікті бюджеттер аясында субвенция 81 млрд.-қа қысқарады, ал бюджеттік ақшаны алу, біздің өңірлерімізді дамытуды ескере отырып, 24 млрд. теңгені құрайды. Республикалық бюджеттің базасында біз мемлекеттік бюджетті қалыптастырдық, оның шығысы жалпы ішкі өнімнің 20,4 % құрайды. 2014 жылға арналған бюджеттің жаңа бастамасы Сіздің Қазақстан халқына Жолдауыңыздан бастау алады. Негізінен, ол даму бағдарламаларын және дағдарысқа қарсы шараларды іске асыруға бағытталады, – Қазақстан Премьер-Министрі. 

	С.Ахметов жаңа бюджеттік саясат тұжырымдамасы аясында Үкімет Ұлттық қордың негізгі параметрлерін сақтайтынын да баяндады.

	Экономика және бюджеттік жоспарлау министрі Е.Досаев республикалық бюджет шығыстардың мақсатқа сәйкестілігі мен объективтілігі қағидаттарын ескеріп қалыптастырылғанын атап өтті.

	– Біздің тарапымыздан мемлекеттік салалық бағдарламалардың көпшілігі қайта әзірленді. Қаржы министрлігімен бірлесіп биыл біз бюджет қаражатын пайдалану бойынша ай сайын мониторинг жүргіземіз. Біз белгіленген параметрлерге қол жеткізу үшін игерілмеген қаражатты азайту шараларын да қарастырамыз. Осы жылы инвестициялық жобалар бойынша құжаттарын ұсынбаған әкімшілерге рұқсат бермейміз. Біз сондай-ақ мемлекеттік органдарды ұстап тұруға байланысты ағымдағы шығыстарды қайта қарастырдық, – деді Е.Досаев.

	Қаржы министрі Б.Жәмішев биылғы және келесі жылдардағы салықтық түсімдер жалпы ішкі өнім деңгейінен 10,2 % мөлшерінде жоспарланғанынан хабардар етті. Ол республикалық бюджетті мемлекеттік салалық бағдарламалар негізінде қалыптастыру соңғы нәтижені нақты бағалай отырып мемлекеттік шығысты кешенді жоспарлауға мүмкіндік беретініне тоқталды.

	Мемлекет басшысы бюджеттік қаражат ел дамуының басты параметрлері – экономиканың өсімін және жаңа жұмыс орындарын ашу үшін қатаң түрде жұмсалуы тиістігін атап көрсетті.

	– Салықтық және кедендік әкімшілендіру бойынша кейбір мәселелер бар. Мысалы, атап айтқанда, экономиканың 20 %-ке жуығы «көлеңкелі» болып отыр. Сонымен қатар, негізделмеген салықтық жеңілдіктердің басым көпшілігіне талдау жүргізу қажет. Тиісті саланы дамыту үшін олардың тиімділігіне талдау жасау негізінде салықтық жеңілдіктерді қайта қарастырып, қайта бөлу жөніндегі жұмысты жалғастыру талап етіледі, – деп атап өтті Қазақстан Президенті.

	Нұрсұлтан Назарбаев мемлекеттік қаражаттың шығысына бақылау жасау және олардың дер кезінде игерілуіне жауапкершіліктің қажеттігіне назар аударды.

	– Жалпы, бюджет пен елдің әлеуметтік-экономикалық дамуының орта мерзімді жоспарын қалыптастыру көзқарасын және 2014-2016 жылдарға арналған республикалық бюджет жобасын мақұлдаймын. Еліміздің жалпы ішкі өнімі өсетін болады – бұл үшін барлық мүмкіндік бар. Біз Ұлттық қордың қаражатын осы мақсатта, инфрақұрылымдық нысандарға пайдаланамыз, ол жаңа жұмыс орындарын құрып, экономиканы, құрылыс саласын дамытуға қосымша серпін береді, – деді Мемлекет басшысы.

	Қазақстан Президенті мемлекеттік құрылымдардың барлық шығысына және олардың өзара әсеріне тұтас талдау жасау, сондай-ақ ұлттық холдингтер мен компаниялар еңбеккерлерінің әкімшілік және әлеуметтік-тұрмыстық еңбек жағдайын жақсартуға арналған шығыстарды оңтайландыру қажеттігін атап өтті.

	–  Сонымен қатар, мемлекеттік меншіктегі, тиімсіз және бейінді емес міндет атқаратын мемлекеттік объектілерді жекеменшік секторға беру жөніндегі жұмысты жеделдеткен жөн, – деді Нұрсұлтан Назарбаев.  

	Кеңес қорытындысында Мемлекет басшысы қарастырылған мәселелер жөнінде бірқатар нақты тапсырмалар беріп, республикалық бюджет жобасын ел Парламентінің қарауына енгізуді тапсырды.

///Мемлекет басшысы сұхбат барысында рухани жаңғыру үдерісіне қатысты өзекті сұрақтарға жауап беріп, конституциялық реформадан күтілетін нәтижелер жөнінде айтты.
Сондай-ақ, Қазақстан Президенті халықаралық «ЭКСПО-2017» мамандандырылған көрмесін өткізудің маңыздылығына тоқталып, оның жұмысы аяқталғаннан кейін кешен нысандарын пайдалану жоспары туралы ой бөлісті.
Бұдан бөлек, Нұрсұлтан Назарбаев отандық туризмді дамытудың перспективалары және өңірлердегі мәдени-туристік кластердің қалыптасуы жөнінде әңгімеледі.

///Кеше Астанада ауыр қайғылы оқиға болды.
Өрт салдарынан бір отбасы бес бірдей перзентінен айырылып қалды.
Қаза болған балалардың ата-анасы мен туысқандарына көңіл айтамын.
Осыған байланысты мен Үкіметке және Астана қаласының әкімі Бақыт Сұлтановқа зардап шеккендерге қажетті көмек көрсетуді тапсырдым.
Барлық өңірдің әкімдері құзырлы органдармен бірлесіп, өрт қауіпсіздігін қамтамасыз ету үшін бақылауды күшейтуі керек, сондай-ақ тиісті тексерістер ұйымдастырып, халық арасында түсіндіру жұмыстарын жүргізуі қажет.
Мұндай жағдай қайталанбас үшін барлық тиісті шараларды қабылдау керек.
///Кездесуде Қазақстан Президентіне «ЭКСПО-2017» көрмесінің өту барысы жөнінде баяндалып, оның жұмысы аяқталғаннан кейін нысандарын пайдалану туралы ұсыныстар айтылды.
А.Есімов Нұрсұлтан Назарбаевқа көрме мен павильондарға келушілер саны туралы мәлімдеді.
– Көрмеге үш айда 2 миллион адамның келуі жоспарланған болатын. Бүгінде келушілер саны 2,5 миллионнан асты. Халықаралық павильондарға 5 миллионнан астам адамның келуі көзделген болса, қазір оларды 20 миллионға жуық адам аралап көрген. Келушілер үшін ең танымал павильон – «Нұр Әлем» сферасы. Оған 831 мың турист келген. Көрме соңына дейін бұл көрсеткіш 1 миллионнан асады деп жоспарланып отыр. «ЭКСПО-2017» көрмесі ашылғаннан бері 68 елдің ұлттық күндері өтті. Сондай-ақ, көрмеге 106 мәртебелі мейман келді, атап айтқанда, 19 мемлекет басшысы, 16 премьер-министр және олардың орынбасарлары, 11 парламент жетекшісі және олардың орынбасарлары, 60 министр және олардың орынбасарлары бар. Шет мемлекеттер өздерінің павильондарын әзірлеуге 100 миллион долларға жуық қаражат жұмсады, – деді «Астана ЭКСПО-2017» ұлттық компаниясы» АҚ басқармасының төрағасы.
Сонымен бірге, Елбасыға туризм саласындағы көрсеткіштердің айтарлықтай өсіп келе жатқаны жөнінде баяндалды. А.Есімовтің мәліметіне сәйкес, Астана қаласындағы қонақ үйлер мен хостелдер саны 27%-ға өскен. Оларға қонақтарды орналастыру көрсеткіші 60%-ды құрап отыр.
Мемлекет басшысы халықаралық көрмені өткізу елорданы және жалпы ел экономикасын дамытуға мультипликативтік оң әсер беретінін ерекше атап өтті.
– «ЭКСПО» көрмесі экономиканың барлық секторының дамуына серпін беруде. Қонақ үйлер мен көпшілік тамақтанатын орындарда туристер саны артты. Сол себепті елорда бюджетіне қосымша қаражат түсіп отыр. Жаңа жұмыс орындары ашылды. Қазақстанның 196 компаниясы көрме кешенінің құрылысына қатысты. Бұл 200 мыңға жуық адамды қамтыды. Қазір көрме қызметін қамтамасыз ететін 21 мыңдай адам жұмыс істеуде, – деді Қазақстан Президенті.
Кездесу барысында «Астана ЭКСПО-2017» ұлттық компаниясы» АҚ басқармасының төрағасы көрмені дайындауға және өткізуге бөлінген қаражаттың үнемделуі жөнінде мәлімет берді. А.Есімовтің ақпараты бойынша, техникалық-экономикалық негіздемеге сәйкес құрылысқа 816 млрд теңге қарастырылған. Кейіннен бұл қаражат оңтайландыру есебінен 452 млрд теңгеге азайтылды.
Бұдан бөлек, Нұрсұлтан Назарбаевқа көрме жұмысы аяқталғаннан кейін оның нысандарын пайдалану жөнінде ұсыныстар айтылды. Көрме аумағына «Астана» халықаралық қаржы орталығын, IT-стартаптар паркін орналастырып, бірқатар орталық пен павильондарды ЭКСПО мұрасы ретінде сақтап қалу көзделіп отыр.
Кездесу соңында Елбасы «Астана ЭКСПО-2017» ұлттық компаниясы» АҚ басқарма төрағасының жұмысын лайықты бағалап, бірқатар нақты тапсырма берді.


/// 
Қазақстан Республикасының мемлекеттік наградаларымен наградтау туралы
 
ҚАУЛЫ ЕТЕМІН:
 
1. Қазақстан Республикасын экономикалық дамытудағы және өндірістік қызметтегі аса үздік жетістіктері үшін:
 
жоғары дәрежелі ерекшелік белгісі - «Қазақстанның Еңбек Ері»
атағы беріліп, айрықша ерекшелік белгісі –  Алтын жұлдыз бен «Отан» ордені тапсырылсын
 
Әміренов Рышат Бабайұлы
 
-
«Еуроазиаттық энергетикалық  корпорациясы» АҚ «Восточный» разрезінің механигі, Павлодар облысының Екібастұз қаласы
 
 
Искандиров Мұқаш Зұлқарнайұлы
 
-
 
«Қазфосфат» ЖШС бас директоры, Тараз қаласы
 
Князев Борис Павлович
-
«Алтынсарино» ЖШС директоры, Қостанай облысының Қамысты ауданы.
 
        2. Осы Жарлық қол қойылған күнінен бастап қолданысқа енгізіледі.
 
Қазақстан Республикасының   
                Президенті                                                     Н.Назарбаев
 
 
Астана, Ақорда, 2015 жылғы 3 желтоқсан
                 № 124
///Мемлекет басшысы салтанатты жиындағы сөзінде, «бұл – Қазақстанның корей жұртына деген шынайы ықыласы мен зор құрметінің белгісі» деп атап өтті.
– Мұндай іс-шаралардың тарихи мән-маңызы айрықша. Қазақтар да, корейлер де Тәуелсіздіктің қадір-қасиетін жақсы түсінеді. Хон Бом До – Кореяның азаттығы үшін күрескен бірегей тұлға. Нағыз батыр, шынайы отансүйгіш. Генерал тағдырдың жазуымен өмірінің соңғы жылдарын қазақ жерінде өткізді. Содан бері қанша жыл өтсе де атажұртында батырдың ерлігі ұмытылған жоқ. Оны біздің халқымыз да жақсы біледі. Қызылорда қаласында Хон Бом Доның құрметіне мемориал тұрғызылған. 2018 жылы батырдың туғанына 150 жыл толды. Қазақстан халқы Ассамблеясы осыған орай арнайы конференция өткізді. Генералдың есімі қазақ елінің жадында сақталады. Оның мемориалы мемлекет қамқорлығында болады, – деді Қазақстан Президенті.

Қасым-Жомарт Тоқаев кезінде корей ұлтының көптеген өкілі Қазақстанға еріксіз қоныс аударғанын, олардың арасында Ге Бон У, Цай Ден Хак, Ким Ман Сам сияқты танымал тұлғалар барын атап өтті.
– Жер аударылған корейлерді халқымыз бауырына басып, паналатты. Олар қазақ елінде өсіп-өніп, нағыз отандастарымызға айналды. Біздің елде әр этностың өз тамырынан ажырамай, тілі мен ділін сақтауына барлық жағдай жасалған. Корей диаспорасы да осы игілікті көріп отыр. Елімізде Қазақстан корейлерінің қауымдастығы бар. Корей мәдени орталықтары мен Корей театры жұмыс істейді. Сондай-ақ, корей тілінде газет шығады. Корей бауырларымыз көптеген салада табысты еңбек етуде. Олардың ел экономикасын өркендетуге қосып жатқан үлесі зор. Қазақстанда тұратын корейлер екі елдің қарым-қатынасын дамытуға да белсенді атсалысып жүр. Біздің ынтымақтастығымыз болашақта осындай достық рухта нығая береді деп сенемін, – деді Қасым-Жомарт Тоқаев.

Қасым-Жомарт Тоқаев Корея Республикасының Президенті Мун Чже Инге Корей халқының ұлттық батыры Хон Бом Доның қабірінен алынған топырақты табыстады.

Корея Республикасының Президенті Мун Чже Ин Қасым-Жомарт Тоқаевқа зор ризашылығын білдіріп, ұлт батыры Хон Бом Доға ең жоғары мемлекеттік награда берілгенін хабарлады.

///Мемлекет басшысы Қазақстанға келіп, Конституция күнін бірге мерекелегені үшін жиынға қатысушыларға ризашылық білдірді, сондай-ақ көптеген халықаралық сарапшылар қатысқан бұл конференция құқықтық мемлекет құру жөнінде ілім-білім алмасуға зор мүмкіндік бергенін атап өтті.
– Біз конституциялық құрылым ісіндегі ынтымақтастық пен өзара тәжірибе алмасу мүмкіндігін жоғары бағалаймыз. Құнды кеңестер мен ұсынымдар үшін ризашылық білдіреміз, – деді Қазақстан Президенті.
Елбасы тәуелсіздік алған сәттен бастап Қазақстандағы конституционализмнің даму тарихына тоқталды.
– 1995 жылғы көктемде бір топ заңгер ғалымдармен бірлесіп, бізге қандай конституция қабылдау қажеттігін талқыладық. Мен өзім еліміз үшін қолайлы ережелерді іздестіру мақсатымен Еуропаның, Америка мен Азияның 20 елінің конституцияларын жете зерттедім. Себебі, біз басқа мемлекеттің конституциясын сол күйінде көшіріп ала алмаймыз. Осылайша, 1995 жылғы тамызда жалпыхалықтық референдумда азаматтарымыздың басым көпшілігі қолдаған конституцияны қабылдадық. Бұл құжат бүгінде біздің өмірімізге арқау болып, мемлекетімізді қалыптастырып, тәуелсіздігімізді нығайтып отырған негізгі заңға айналды. Конституциямыз уақыт талабына сай үнемі реформаланып, жетілдірілуде. Мәселен, өткен жылдың басында мен Президенттің бірқатар өкілеттіктерін Парламент пен Үкіметке олардың дербестігін әрі жауапкершілік аясын кеңейте отырып қайта бөлу жөніндегі конституциялық реформаға бастамашы болдым, – деді Нұрсұлтан Назарбаев.
Мемлекет басшысы Қазақстанның Негізгі заңның жоғары заңдық күшін қамтамасыз ету барысында құқық үстемдігін орнықтыру саясатын мақсатты түрде жүргізіп отырғанына тоқталып, еліміздің әлемдік аренадағы жетістіктері оның халықаралық беделін және Конституциямызда белгіленген бейбітсүйгіш сыртқы саяси қағидаттарымыздың тиімділігін көрсететінін атап өтті.
– Қазақстанның жетістіктері халықаралық қоғамдастық тарапынан мойындалғаны айдан анық. Біз ширек ғасыр ішінде экономикамызды 22 есе өсіріп, қазақстандықтардың тұрмыс сапасын жақсарттық. Жұртшылық өздерінің діни салтын еркін ұстанып, өз ана тілінде сөйлей алатын, сондай-ақ мәдениетін сақтайтын көпұлтты және көпконфессиялы мемлекет құрдық. Биыл Астанада өтетін Әлемдік және дәстүрлі діндер көшбасшыларының VI съезі соның дәлелі, – деді Қазақстан Президенті.
Халықаралық сарапшылар Қазақстанға шақырғаны үшін Нұрсұлтан Назарбаевқа алғыс білдіріп, Конституция күнін мерекелеу түрлі институттар арасындағы қатынастарды реттеудің берік негізі әрі құқықтар мен бостандықтарды қорғаудың кепілі саналатын ең маңызды құжаттың мәні зор екенін айғақтайтынын атап өтті.
– Конституция күнін мерекелеу азаматтардың, соның ішінде жастардың арасында конституциялық құндылықтарды дәріптеп, таратуға бағытталған тәрбиелік сипаттағы өркениет белгісі саналады. Сондай-ақ, қоғамдық үйлесімділікті, тыныштық пен тұрақтылықты жүзеге асыру жолындағы ұмтылыстың бағыты дұрыс екенін көрсетеді, – деді  Алжир Халық Демократиялық Республикасы Конституциялық кеңесінің төрағасы М.Меделчи.
Соңында Мемлекет басшысы конституциялық заңдылықты қамтамасыз ету ісіндегі негізгі рөл құқық үстемдігін сақтауды көздейтін конституциялық әділет органдарына тиесілі екенін айтты. 
Жиынға Қазақстан Республикасы Конституциялық кеңесінің төрағасы Қ.Мәми, Әзербайжан Республикасы Конституциялық сотының төрағасы Ф.Абдуллаев,  Алжир Халық Демократиялық Республикасы Конституциялық кеңесінің төрағасы М.Меделчи, Армения Конституциялық сотының төрағасы Г.Товмасян, Болгария Конституциялық сотының төрағасы Б.Велчев, Латвия Республикасы Конституциялық сотының төрағасы И.Зиемеле, Конституциялық әділ сот жөніндегі дүниежүзілік конференцияның Бас хатшысы Ш.Дюрр, Еуразиялық Экономикалық Одақ сотының төрағасы Ж.Бәйішев, Қазақстан Республикасы Президенті Әкімшілігі басшысының орынбасары Ә.Рақышева қатысты.


/// 
Қазақстан 2015 жылы 12 желтоқсанда Париж қаласында Климаттың өзгеруі жөніндегі БҰҰ негіздемелік конвенциясы тараптарының 21-конференциясының қорытынды құжатының қабылдануын құптайды. БҰҰ-ға мүше 196 мемлекеттің делегаттары ауқымды жұмыс атқарды және қазіргі заманғы қауіптер мен сын-қатерлер алдындағы бірлігін тағы да көрсетті.  Біз БҰҰ-ның осы көпжылдық күрделі келіссөздер үдерісіне қосқан үлесі мен күш-жігерін жоғары бағалаймыз.
Жаһандық климаттың өзгеруі мәселелерін шешу орнықты дамуды қамтамасыз етудің, кедейшілікті еңсерудің және әлемнің барлық елдерінің әлеуметтік-экономикалық игілікке қол жеткізуінің негізгі шарттары болып саналады.
Климат саласында жаңа әмбебап келісімнің қабылдануы қатысушы мемлекеттердің температураның көтерілуін индустриялық кезеңге дейінгі уақытпен салыстырғанда цельси бойынша 2 градусқа дейін шектеу арқылы қоршаған ортаның тозуына жол бермеуге деген әзірлігін айғақтайды.
Қазақстан ұлттық және өңірлік ауқымдағы экологиялық проблемалармен белсене күресіп жатқан ел ретінде осы тарихи оқиғаға айрықша мән береді.
Біз әлемдік қоғамдастықтың барлық мүшесімен бұл салада өзара тығыз іс-қимылды дамытуды, сондай-ақ Париждегі Климаттық саммитте мақұлданған мақсаттар мен міндеттерге қол жеткізуді жақтаймыз.
Қазақстан өз міндеттемелерін орындауға және Парниктік қалдықтарды азайту жөніндегі жаңа келісімді имплементациялау ісіне өз үлесін қосуға әзір. Астанада «Болашақтың энергиясы» тақырыбымен Климат жөніндегі конференция мақсаттарымен тікелей үндесетін Мамандандырылған «ЭКСПО-2017» халықаралық көрмесін өткізу біздің елдің маңызды үлесі болып саналады.
Жаңа мыңжылдықта барша адамзат тағдырындағы аса ірі саммиттің бірін дайындауға және табысты өткізуге қосқан үлесі үшін Француз Республикасы Үкіметіне ризашылық білдіремін.
///Бүгін Қазақстан Президенті Қасым-Жомарт Тоқаев Үкіметтің және Мемлекет басшысына тікелей бағынышты органдардың жетекшілерімен кеңес өткізді. Онда әлемдегі қаржылық-экономикалық ахуал және оның Қазақстан экономикасына әсері жөнінде мәселелер талқыланды.
Президент Үкіметке, Ұлттық банкке және басқа да мемлекеттік органдарға бірқатар нақты тапсырма берді. Басты тапсырма – мемлекеттің халық алдындағы барлық әлеуметтік міндеттемелерін толық көлемде орындау.
Қасым-Жомарт Тоқаевтың тапсырмасы бойынша, Премьер-Министрдің тікелей басшылығымен Шұғыл әрекет ету штабы құрылды. Дағдарысқа қарсы іс-қимылдар жоспары әзірленеді, ірі кәсіпорындарда халықты жұмыспен қамтуға қолдау көрсету жөнінде арнайы жоспар дайындалады. Президент халықты мүмкіндігінше көбірек жұмыспен қамту мәселесін аса маңызды деп санайды.
Үкімет 2020-2022 жылдарға арналған республикалық бюджетті нақтылау жөнінде ұсыныс енгізеді.  
Мемлекет басшысы бюджет шығындарын қысқарту, өңірлерде халықты жұмыспен қамтамасыз ету, еліміздің қаржы-валюталық нарығын тұрақтандыру, республикалық және жергілікті   бюджеттерді оңтайландыру бойынша шаралар қабылдау қажеттігін айтты.



///
	

	Мемлекет басшысы бюджетті қалыптастыру ел алдында тұрған, соның ішінде «Қазақстан – 2050» Стратегиясында көрсетілген мақсаттарға қол жеткізуге бағытталғанын атап өтті.  

	– Мемлекеттік қаражатты тиімді пайдаланып, бюджет түсімдерінің көздерін жыл сайын ұлғайтып отыру қажет. Көрсетілген өлшемдерге қол жеткізу үшін Парламент қарауына енгізілетін бюджет жобасы әзірленді, – деді Нұрсұлтан Назарбаев.

	Өз баяндамасында Премьер-Министр С.Ахметов 2014-2016 жылдарға арналған республикалық бюджеттің негізгі параметрлері туралы мәлім етті.

	– Аталған кезеңдегі экономиканың нақты өсімі 6-7 % деңгейінде жоспарлануда. Осы көрсеткіштер негізінде 2014-2016 жылдарға арналған республикалық бюджет өлшемі қалыптастырылды, – деді Қазақстан Премьер-Министрі. 

	Сондай-ақ, С.Ахметов Мемлекет басшысының ішкі резервтерді қарастыру жөніндегі тапсырмасын ескеріп, республикалық бюджеттің шығысы жалпы ішкі өнімнің 17,4 % құрайтынынан хабардар етті.

	– Жергілікті бюджеттер аясында субвенция 81 млрд.-қа қысқарады, ал бюджеттік ақшаны алу, біздің өңірлерімізді дамытуды ескере отырып, 24 млрд. теңгені құрайды. Республикалық бюджеттің базасында біз мемлекеттік бюджетті қалыптастырдық, оның шығысы жалпы ішкі өнімнің 20,4 % құрайды. 2014 жылға арналған бюджеттің жаңа бастамасы Сіздің Қазақстан халқына Жолдауыңыздан бастау алады. Негізінен, ол даму бағдарламаларын және дағдарысқа қарсы шараларды іске асыруға бағытталады, – Қазақстан Премьер-Министрі. 

	С.Ахметов жаңа бюджеттік саясат тұжырымдамасы аясында Үкімет Ұлттық қордың негізгі параметрлерін сақтайтынын да баяндады.

	Экономика және бюджеттік жоспарлау министрі Е.Досаев республикалық бюджет шығыстардың мақсатқа сәйкестілігі мен объективтілігі қағидаттарын ескеріп қалыптастырылғанын атап өтті.

	– Біздің тарапымыздан мемлекеттік салалық бағдарламалардың көпшілігі қайта әзірленді. Қаржы министрлігімен бірлесіп биыл біз бюджет қаражатын пайдалану бойынша ай сайын мониторинг жүргіземіз. Біз белгіленген параметрлерге қол жеткізу үшін игерілмеген қаражатты азайту шараларын да қарастырамыз. Осы жылы инвестициялық жобалар бойынша құжаттарын ұсынбаған әкімшілерге рұқсат бермейміз. Біз сондай-ақ мемлекеттік органдарды ұстап тұруға байланысты ағымдағы шығыстарды қайта қарастырдық, – деді Е.Досаев.

	Қаржы министрі Б.Жәмішев биылғы және келесі жылдардағы салықтық түсімдер жалпы ішкі өнім деңгейінен 10,2 % мөлшерінде жоспарланғанынан хабардар етті. Ол республикалық бюджетті мемлекеттік салалық бағдарламалар негізінде қалыптастыру соңғы нәтижені нақты бағалай отырып мемлекеттік шығысты кешенді жоспарлауға мүмкіндік беретініне тоқталды.

	Мемлекет басшысы бюджеттік қаражат ел дамуының басты параметрлері – экономиканың өсімін және жаңа жұмыс орындарын ашу үшін қатаң түрде жұмсалуы тиістігін атап көрсетті.

	– Салықтық және кедендік әкімшілендіру бойынша кейбір мәселелер бар. Мысалы, атап айтқанда, экономиканың 20 %-ке жуығы «көлеңкелі» болып отыр. Сонымен қатар, негізделмеген салықтық жеңілдіктердің басым көпшілігіне талдау жүргізу қажет. Тиісті саланы дамыту үшін олардың тиімділігіне талдау жасау негізінде салықтық жеңілдіктерді қайта қарастырып, қайта бөлу жөніндегі жұмысты жалғастыру талап етіледі, – деп атап өтті Қазақстан Президенті.

	Нұрсұлтан Назарбаев мемлекеттік қаражаттың шығысына бақылау жасау және олардың дер кезінде игерілуіне жауапкершіліктің қажеттігіне назар аударды.

	– Жалпы, бюджет пен елдің әлеуметтік-экономикалық дамуының орта мерзімді жоспарын қалыптастыру көзқарасын және 2014-2016 жылдарға арналған республикалық бюджет жобасын мақұлдаймын. Еліміздің жалпы ішкі өнімі өсетін болады – бұл үшін барлық мүмкіндік бар. Біз Ұлттық қордың қаражатын осы мақсатта, инфрақұрылымдық нысандарға пайдаланамыз, ол жаңа жұмыс орындарын құрып, экономиканы, құрылыс саласын дамытуға қосымша серпін береді, – деді Мемлекет басшысы.

	Қазақстан Президенті мемлекеттік құрылымдардың барлық шығысына және олардың өзара әсеріне тұтас талдау жасау, сондай-ақ ұлттық холдингтер мен компаниялар еңбеккерлерінің әкімшілік және әлеуметтік-тұрмыстық еңбек жағдайын жақсартуға арналған шығыстарды оңтайландыру қажеттігін атап өтті.

	–  Сонымен қатар, мемлекеттік меншіктегі, тиімсіз және бейінді емес міндет атқаратын мемлекеттік объектілерді жекеменшік секторға беру жөніндегі жұмысты жеделдеткен жөн, – деді Нұрсұлтан Назарбаев.  

	Кеңес қорытындысында Мемлекет басшысы қарастырылған мәселелер жөнінде бірқатар нақты тапсырмалар беріп, республикалық бюджет жобасын ел Парламентінің қарауына енгізуді тапсырды.

///
	 

	Кездесуде компанияның Қарашығанақ және Солтүстік Каспий жобаларын жүзеге асыруға қатысуы жөніндегі негізгі жайттар, сондай-ақ «ҚазМұнайГаз» ҰК АҚ-мен өзара іс-қимылы туралы әңгіме қозғалды.

	Нұрсұлтан Назарбаев К.Дескальциді жаңа лауазымға тағайындалуымен құттықтады және қызметіне табыс тіледі.

	- Біздің кездесуіміз Италия Премьер-Министрі Маттео Ренцидің жұмыс сапары қарсаңында өтіп отыр. Біздің елдеріміздің арасындағы қарым-қатынас ылғи да жоғары деңгейде болды.  «Эни» компаниясы Қазақстанда 20 жыл бойы жұмыс істеп келеді, біздің ынтымақтастығымыздың ең басты тармағы Солтүстік Каспий жобасы болып саналады. Туындаған қиындықтарға қарамастан, біз қойылған міндетті әрі қарай шеше алатынымызға сенімдімін, - деді Қазақстан Президенті

	Әңгіме барысында Мемлекет басшысы Қашаған мұнай-газ кенішін игеруге байланысты жобаны жүзеге асыру барысына қатысты алаңдаушылығын білдірді.

	Сонымен қатар елдегі мұнай-газ саласын одан әрі дамыту және энергия ресурстарын тасымалдау желісін кеңейтуге жағдай жасау мәселелері талқыланды.

	«Эни» – мұнай мен газды барлау, өндіру, тасымалдау, өңдеу және жеткізу бағыттары бойынша жұмыс істейтін интеграцияланған энергетикалық компания. Өз жұмысын компания 79 елде жүргізеді, оған жалпы саны 80 мыңға жуық қызметкер жұмылдырылып отыр. Қазақстанда «Эни» компаниясы 1992 жылдан бері жұмыс істеп келеді.

	
	 


///
	 

	Қазақстан  Президенті Түркияның Бодрум қаласына Түркітілдес мемлекеттер кеңесінің Төртінші саммитіне қатысу үшін келді.

	Саммит аясында Нұрсұлтан Назарбаев Кеңеске мүше мемлекеттер басшыларымен екіжақты кездесулер өткізеді деп жоспарланып отыр.

	
	 
///Кездесуде Мемлекет басшысына Ұлттық банктің еліміздің қаржы секторын ілгерілету жөніндегі жұмыстарының қорытындысы туралы есеп берілді.
Қазақстан Президенті қазір ұлттық валютаның еркін айырбас бағамы саясатының жүргізіліп жатқанын айтып, Ұлттық банктің инфляция өсіміне жол бермеу жөніндегі міндетін ерекше атап өтті.
Сонымен қатар, Д.Ақышев Нұрсұлтан Назарбаевқа валюта және қаржы нарығындағы қазіргі ахуал туралы баяндады.
– Жалпы, ахуал тұрақты. Қазір тамыз айының басында ішкі және сыртқы сипаттағы жекелеген факторлар әсерінен болған ауытқулардан кейін айырбас бағамы тұрақтанды. Алаңдауға еш негіз жоқ, – деді Ұлттық банк төрағасы.
Елбасы кездесу соңында бірқатар нақты тапсырма берді.

///Кеңеске Сенат төрағасы, Премьер-Министр және оның орынбасарлары, Президент Әкімшілігінің Басшысы және оның орынбасарлары, облыстардың, Астана және Алматы қалаларының әкімдері, сондай-ақ орталық мемлекеттік органдардың жетекшілері қатысты.
Отырыс барысында мемлекеттік даму бағдарламаларын іске асыру, рухани жаңғыру мәселелері талқыланып, өңірлердің әлеуметтік-экономикалық жағдайы туралы есептер тыңдалды.
Алғашқы сөз Премьер-Министрдің бірінші орынбасары Асқар Маминге берілді. Ол «Нұрлы жол», «Нұрлы жер», Индустриялық-инновациялық даму, Нәтижелі жұмыспен қамту және жаппай кәсіпкерлікті дамыту бағдарламаларының іске асырылу барысы туралы есеп берді.
Қазақстан Президенті Премьер-Министрдің бірінші орынбасарының баяндамасын тыңдап, Үкімет тарапынан мән беруді қажет ететін мемлекеттік бағдарламалардың жекелеген индикаторлары мен көрсеткіштеріне тоқталды.
– Соңғы 2 жыл бойы «Арнайы экономикалық аймақ аумағында тауарлар өндіру мен көрсетілетін қызметтер көлемі» көрсеткіші орындалмай отыр. «Нұрлы жер» бағдарламасы халыққа арзандатылған ипотекалық несие және құрылыс салушыларға жеңілдікпен несие беру мүмкіндіктерін қарастырады, – деді Нұрсұлтан Назарбаев.
Сонымен қатар, Елбасы шикізаттық емес экспорт және Индустрияландыру картасы аясындағы жобаларды іске асырумен байланысты мәселелерге Инвестициялар және даму министрі Ж.Қасымбектің назарын аударды.
Сондай-ақ, Мемлекет басшысы нәтижелі жұмыспен қамту бағдарламасын іске асыру мәселелері мен атаулы әлеуметтік көмек көрсетудің тетіктеріне тоқталды.
Күн тәртібіндегі бұл мәселені талқылау аяқталған соң, агроөнеркәсіп кешенін дамыту бағдарламасының іске асырылуы туралы Премьер-Министрдің орынбасары Асқар Мырзахметов баяндады.
Нұрсұлтан Назарбаев А.Мырзахметов келтірген мәліметтерді назарға алып, проблемалық агрохолдингтерге қатысты Үкіметтің қабылдап жатқан шаралары және егін ору жұмыстарына дайындық нәтижелері жөнінде сұрады.
Бұдан бөлек, кеңесте «Болашаққа бағдар: рухани жаңғыру» бағдарламасын іске асыру мәселесі бойынша Президент Әкімшілігі Басшысының бірінші орынбасары Марат Тәжиннің және еліміздегі цифрландыру мәселесі бойынша Ақпарат және коммуникациялар министрі Дәурен Абаевтың есептері тыңдалды.
Сонымен бірге күн тәртібіне сәйкес, өңірлерді дамыту мәселелері талқыланды. Алғашқы болып Астана қаласының әкімі Ә.Исекешев сөз сөйледі. Қазақстан Президенті елордадағы көлік жүктемесінің проблемаларына, балабақша мен мектептерде орындардың жетіспеушілігіне назар аударды.
Ә.Исекешевтен кейін сөз Алматы қаласының әкімі Бауыржан Байбекке берілді. Мемлекет басшысы қаланың экономикасына шағын және орта бизнесті тарту және инфрақұрылым салу үшін жерді және баспананы алу үдерісіне қатысты мәселелерге тоқталды.
Бұдан соң Ақмола облысының әкімі Мәлік Мырзалин есеп берді. Нұрсұлтан Назарбаев ауыл шаруашылығы өнімдерін қайта өндіретін кәсіпорындар жүктемелерінің төмен екенін айтып, «Нұрлы жол» бағдарламасы аясында өңірдің туристік кластерін дамытуға қаражат қарастыруды тапсырды.
Елбасы Ақтөбе облысының әкімі Бердібек Сапарбаевтың баяндамасын талқылау барысында кеңеске қатысып отырған облыс басшыларына бірқатар әлеуметтік және экономикалық жобаларды іске асыруда осы өңірдің тәжірибесін қолдануды ұсынды.
Алматы облысының дамуы жөнінде өңір әкімі Амандық Баталов баяндады. Қазақстан Президенті Алакөлдің туристік инфрақұрылымын дамытудың маңыздылығына назар аударды.
Нұрсұлтан Назарбаев Атырау облысының әкімі Нұрлан Ноғаевтың есебін тыңдап, Батыс Қазақстан облысының әкімі Алтай Көлгіновке сөз берді.
Мемлекет басшысы облыста инвестиция көлемінің 21%-ға төмендегенін айтып, өңірге инвесторлар тарту жөніндегі жұмыстарды жандандыру қажет екенін атап өтті. Бұдан бөлек, Қарашығанақ санитарлық-қорғау аймағын кеңейтуге байланысты Березовка ауылының тұрғындарын уақтылы әрі толық көшіру мәселесі талқыланды.
Одан кейін Жамбыл облысының әкімі Кәрім Көкірекбаевтың есебі тыңдалды. Қазақстан Президенті облыстағы шағын және орта бизнес өнімі көлемінің төмендегеніне тоқталып, тұрақты нәтижелі жұмыспен қамтуды арттырудың маңыздылығына назар аударды.
Нұрсұлтан Назарбаев баяндама жасаған Қарағанды облысының әкімі Ерлан Қошановқа Қаражал, Жәйрем кенттерінің тұрғындарын сапалы ауыз сумен қамтамасыз ету мәселесін шешуді тапсырды.
Елбасы Қостанай облысының әкімі Архимед Мұхамбетовтің баяндамасын талқылау барысында өңірдегі бала өлімі проблемаларына назар аударды.
Сондай-ақ, Қызылорда облысының әкімі Қырымбек Көшербаев, Маңғыстау облысының әкімі Ералы Тоғжанов, Оңтүстік Қазақстан облысының әкімі Жансейіт Түймебаев, Шығыс Қазақстан облысының әкімі Даниал Ахметов, Павлодар облысының әкімі Болат Бақауов, Солтүстік Қазақстан облысының әкімі Құмар Ақсақалов баяндама жасады.
Нұрсұлтан Назарбаев облыстардың, Астана және Алматы қалалары әкімдерінің баяндамалары мен есептерін тыңдап, отырысты қорытындылады. Сонымен қатар, елімізді және өңірлерді дамыту бағдарламаларын іске асыру жөнінде бірқатар нақты тапсырма берді.
Мемлекет басшысы «Нұрлы жол» бағдарламасын орындау тұрғысынан облыстардағы автомобиль жолдары мен әлеуметтік нысандар құрылысының қарқыны төмен екенін атап өтті.
– Биыл 109 білім беру нысаны құрылысына 70 миллиард теңге бөлініп, оның 70-сін осы жылы пайдалануға беру жоспарланған. Бүгінде тек 7 мектеп пен 2 балабақша пайдалануға берілді. Жоспарланған білім беру нысандарының көп бөлігі Алматы, Оңтүстік Қазақстан және Ақтөбе облыстарына тиесілі. Үкімет пен өңірлердің әкімдеріне жоспарланған барлық нысандарды уақтылы қолданысқа енгізу үшін қажетті шаралар қабылдауды тапсырамын, – деді Қазақстан Президенті.
Елбасы «Нұрлы Жер» бағдарламасы бойынша тұрғындардың көп бөлігінің хабарсыз екенін және оған банктердің қатысу белсенділігінің төмендігін айтты.
Нұрсұлтан Назарбаев индустриялық-инновациялық даму бағдарламасының іске асырылуының аралық қорытындысын жасады, сондай-ақ экономикамызды цифрландырып, өндіріске жаңа технологияларды енгізу қажеттігін атап өтті.
Бұдан бөлек, Мемлекет басшысы бәсекеге қабілетті экспорттық өндірісті дамытудың маңыздылығына назар аударып, экспорттық стратегияны уақтылы іске асыру қажет екенін айтты.
– Индустрияландыру аясындағы басты мәселе – инвестиция тарту. Инвесторлар әлі де әкімшілік кедергілерге тап болуда. Әкімдер өңірлердегі өз жұмыстарын қайта қарап, белсенді қимылдауға тиіс, – деді Қазақстан Президенті.
Елбасы инвесторлар тартуда Жекешелендіру жоспарын іске асырудың тиімді екенін айтып, Қазақстанның ірі компанияларын мемлекетке мейлінше пайда түсірмейінше, акцияларын асығыстықпен сатпауға шақырды.
Нұрсұлтан Назарбаев жұмыспен қамту бағдарламасының тиімділігін арттыру қажеттігіне назар аударып, әкімдерге өңірлерде тұрақты жұмыс орындарын ашу жөніндегі жұмысты жандандыруды тапсырды.
Сондай-ақ, Мемлекет басшысы биыл жаппай кәсіпкерлікті дамытуға 37 миллиард теңге бөлінгеніне қарамастан, шағын несие беру жұмыстарының баяу жүргізіліп отырғанын атап өтті.
Қазақстан Президенті Үкімет пен әкімдерге ахуалды терең зерттеп, агрохолдингтердің қарызына байланысты мәселелерді шешу жөнінде нақты шаралар кешенін әзірлеуді тапсырды.
Елбасы егін шаруашылығын сақтандыруды одан әрі дамыту, соның ішінде өзара сақтандыру қоғамдарының жұмысын реттеу жөнінде шаралар қабылдаудың маңыздылығын айтты.
Нұрсұлтан Назарбаев «Рухани жаңғыру» бағдарламасын іске асыру мәселесіне ерекше тоқталып, онда көрсетілген барлық міндеттің жалпымемлекеттік маңызы бар екенін атап өтті.
– Қоғамымыз жаңғырудың бұл бағытын жылы қабылдады. Бұл ретте, осы жұмыстарға барша жұртты тарту қажет. Әкімдер бағдарламаның іске асырылуына жауапты екенін ұмытпауы керек, – деді Қазақстан Президенті.




///Қазақстан Республикасы Парламентінің сессиясын ашқан Елбасы сындарлы заң шығару дәстүрін жалғастыру қажет екенін атап өтті.
– Жаңа заңдарды әзірлеу мен қабылдаудың барлық мәселелері жөнінде Үкіметпен тығыз әрі үйлесімді өзара іс-қимыл жүргізу қажет. Осы орайда, заңдар тиянақты әрі сапалы әзірленген болуы тиіс. Әсіресе Сенат пен Мәжіліс депутаттарының халыққа жаңа заңнаманың мақсаттары мен міндеттерін жеткілікті түрде түсіндірудегі рөлін арттыру маңызды, – деді Нұрсұлтан Назарбаев.
Қазақстан Президенті әлемдік экономика мен саясаттағы күрделі жағдайға назар аударды.
– Әлемдегі көптеген экономикасы дамыған және дамушы мемлекеттер қиындықты бастан кешуде. Елдер арасындағы инвестиция ағынының көлемі азайды. Біз әлемдік экономиканың бөлігі болғандықтан, мұның бәрі Қазақстандағы жағдайға да кері әсерін тигізуде. Осындай жағдайда Үкімет пен Ұлттық банктің дағдарысқа қарсы іс-қимыл жоспарының іске асырылуы жалғаса береді, ол жаңа шаралармен уақтылы толықтырылып отырады,  – деді Нұрсұлтан Назарбаев.
Мемлекет басшысы депутаттық корпусты алда ауқымды жұмыс күтіп тұрғанын айтты.
– Жаңа сессияның аясында Сіздерге 50 шақты заң жобасын талқылап, қабылдау қажет. 7 жаңа заңды қабылдауға депутаттар бастамашылық етті және оны Үкімет қолдады. Бұл бастамалар – депутаттық корпустың жоғары кәсібилігінің айқын дәлелі. Өткен сессия аясындағы 28 жоба бойынша талқылау үдерісі басталды, – деді Қазақстан Президенті.
Бұдан бөлек, Нұрсұлтан Назарбаев Парламент Палаталары қызметінің барынша жариялы болуы қажеттігіне тоқталды.
– Заңдарды қабылдаудың қажеттігі мен бүкіл қисыны қазақстандықтарға айқын әрі түсінікті болғаны маңызды. Күзгі сессиядан бастап Сенат пен Мәжіліс жұмысының, сондай-ақ Парламент Палаталарының бірлескен отырыстарының тікелей онлайн-көрсетілімін енгізу бұған септігін тигізетін болады. Сонымен қатар, заң шығару үдерісінің аясын кеңейту қажет. Жобаларды әзірлеу кезеңінде оған қоғамдық сарапшылар, парламенттік емес партиялар мен үкіметтік емес ұйымдар және БАҚ өкілдерін тарту керек. Халықты алдын-ала ақпараттандыру және тиісті  құқықтық жаңалық-өзгерістерді қоғамдық талқылау жөніндегі ЭЫДҰ елдерінің тәжірибесін белсене қолдану керек, – деді Елбасы.
Сөзінің соңында Нұрсұлтан Назарбаев жиналғандарды кезекті парламенттік сессияның басталуымен құттықтап, зор денсаулық және жемісті жұмыс тіледі.
Мемлекет басшысының сөйлеген сөзінің толық мәтінін мына жерден қараңыз.




///Рәсімді ашқан Нұрсұлтан Назарбаев қазақстандықтарды елордада жаңа жоғары оқу орнының бой көтеруімен құттықтады.
– Бүгін біз Астанада жаңа өнер ордасын салтанатты түрде ашып отырмыз. Бұл жерде ұлттық балет пен би шеберлерінің жаңа шоғыры оқып-тәрбиеленеді. Мұнда қазақстандық салт-дәстүр дамып, әлемдік деңгейдегі би өнерін дамытуға жаңаша қадамдар жасалатын болады. Ұлттық хореография академиясы – біздің елімізде ғана емес, бүкіл Орталық Азия елдеріндегі осы үлгідегі алғашқы жоғары оқу орны. Онда қазақстандықтармен бірге өзге шет елдердің шығармашыл дарынды жастары оқитын болады. Еліміздегі бұл академия уақыт өте келе бүкіл Еуразиядағы балет пен би шеберлерін дайындайтын жетекші орталықтардың бірі болатынына сенемін, – деді Қазақстан Президенті.
Мемлекет басшысы академиядағы оқу ісі би мен балет өнерінің негіздерінен бастап жоғары оқу орнынан кейінгі магистрлер мен докторанттарды дайындауға дейінгі білім беру үрдісінің барлық деңгейін қамтитынын атап өтті.
– Бұл көп деңгейлі кәсіби хореографиялық білім беретін толық циклды академияның маңыздылығы мен бірегейлігін ескере отырып, оған менің жарлығыммен «ұлттық жоғары оқу орны» айрықша мәртебесі берілді. Сіздер осы жаңа өнер ордасында жоғары халықаралық өлшем мен білім берудің отандық қайталанбас стандартын қалыптастыруға тиіссіздер. Сіздер Қазақстанның би мен балет өнерінің жаңа ұлттық брендін орнықтырады деп сенемін, – деді Нұрсұлтан Назарбаев.
Сондай-ақ, Қазақстан Президенті оқу орнының бюджеттен тыс қаражат көздеріне салынғанын айтып, сәулетшілер мен құрылысшыларға атқарған жұмыстары мен шығармашылық еңбектері үшін алғыс білдірді.
Рәсім барысында Нұрсұлтан Назарбаев академия ректоры А.Асылмұратоваға балеринаның шағын мүсінін табыс етті.
– Бұл мүсінді түлектер жыл сайын бірінші сынып оқушыларына табыстайды, ол балет әртістерінің кәсіби деңгейінің өсуінің жалғастығы мен академияның дәстүрлер сабақтастығының символы болады, – деді Елбасы.
А.Асылмұратова Қазақстан Президентіне білдірген сенімі мен академияға жағдай жасағаны үшін алғыс айтты.
– Біз үшін мұнда біліктілігі жоғары әртістер, педагогтар, өнертанушылар да ғана емес, сондай-ақ еліміздің нағыз патриоттарын, өнерді құрметтейтін мәдениетті азаматтарды тәрбиелеу маңызды. Академия қазіргі мойындалған мектептердің қатарынан өзінің лайықты орнын табады деп үміттенеміз. Біз сол үшін бар күшімізді саламыз, – деді академия ректоры.
Соңында Нұрсұлтан Назарбаев оқытушылар мен студенттерге еңбек пен оқуда жетістікке, жаңа шығармашылық жұмыста табысқа жетуіне тілектестік білдірді.
Қазақстан Президенті академияның Құрметті қонақтар кітабына қолтаңба және «Уақыт капсуласына» естелік жазба қалдырды. Бұдан бөлек, Елбасы балет залын, жатақхананы, асхана мен бірінші сынып оқушыларына арналған оқу сыныптарын аралап көрді.
Нұрсұлтан Назарбаев салтанаттың қорытындысы бойынша өткен БАҚ өкілдеріне арналған брифинг барысында барша қазақстандықты келе жатқан Білім күнімен құттықтап, оқушыларға, ата-аналар мен мұғалімдерге табыс пен мықты денсаулық тіледі.




///Қазақстан Президенті Ұлыбритания және Солтүстік Ирландия Құрама Корольдігінің Патшайымы ІІ Елизаветаға жұбайы Ханзада Филиптің қайтыс болуына байланысты көңіл айту жеделхатын жолдады.
Мемлекет басшысы Қасым-Жомарт Тоқаев Эдинбург герцогі, Ханзада Филиптің қайтыс болғаны туралы қайғылы хабарды терең күйзеліспен қабылдады. 
– Қазақстан халқының және жеке өзімнің атымнан  Ұлы Мәртебелі Патшайым Сіздің және барша британдықтардың қайғысына ортақтаса отырып, көңіл айтамын. 70 жылдан астам уақыт бойы, әсіресе, Ұлы Мәртебелі Патшайым, Сіз таққа отырған сәттен бастап, Эдинбург герцогі тұрақты тірегіңіз және күш-жігеріңіздің сарқылмас көзі болды. Ол Екінші дүниежүзілік соғыстың құрметті батыры, бүкіл өмірін Біріккен Корольдік пен оның Тәжіне қызмет етуге арнаған, мұқтаж жандарға көмектесіп, Британия ұлтының, Достастық пен одан тыс жерлердегі халықтың әл-ауқатын арттыруға үлес қосқан аса көрнекті, Жоғары Мәртебелі биік тұлға болды. Осындай қиын сәтте біздің дұғамыз Сіздің Ұлы Мәртебеңізге, Корольдік отбасыңызға, сондай-ақ, Ханзада Филипті білетін және қызметтес болған адамдарға арналды. Ол біздің жадымызда парасаттылық пен әділдіктің, батылдық пен өз халқына адалдықтың символы ретінде мәңгі сақталады, – делінген жеделхатта.
///Салтанатты рәсім барысында Қазақстан мен Сербия басшылары Жамбыл Жабаевтың бюстіне гүл шоқтарын қойды.
Нұрсұлтан Назарбаев жиналғандарға арнаған сөзінде қазақтың ұлы ақынының туғанына 170 жыл толған тұста Белград қаласында оның ескерткішінің ашылуы маңызды оқиға екенін атап өтті.
– Бүгінгі іс-шара қазақ ақындары мен жазушыларының туындылары серб тіліне және керісінше серб қаламгерлерінің шығармалары қазақ тіліне аударылуына ықпалын тигізсе деймін. Осылайша, біз халқымызды және жастарымызды жақындастыра түсеміз, – деді Қазақстан Президенті.
Мемлекет басшысы алдағы уақытта Сербияның Қазақстандағы мәдени күндерін және Белградта еліміздің мәдени күндерін өткізуді ұсынды.
Соңында Нұрсұлтан Назарбаев бұдан кейін Қазақстан мен Сербия арасындағы мәдени және гуманитарлық байланысты нығайту қадамдары жалғасын табатынына сенім білдірді.
Сондай-ақ, іс-шара барысында Сербия Президенті Т.Николич пен Белград қаласының мэрі С.Мали сөз сөйледі.


///Салтанатты іс-шара қазақтың ұлы биінің туған жері – Қарқаралы ауданы Егіндібұлақ ауылында өтті.
Оған Парламент депутаттары, мемлекеттік органдар жетекшілері, қоғам қайраткерлері, белгілі ғалымдар мен шығармашылық зиялы қауым өкілдері қатысты.
Іс-шараға қатысушылар Қазыбек би ескерткішіне гүл шоқтарын қойды. Сонымен бірге, Қарағанды облысының шығармашылық ұжымдары әзірлеген «Қаз дауысты Қазыбек би» атты театрландырылған қойылым көрсетілді.
Мемлекеттік хатшы Қазақстан Президентінің салтанатты іс-шараға қатысушыларға арналған құттықтауын оқып берді. Онда Қаз дауысты Қазыбек би бабамыз ұлтымыздың тарихында есімі алтын әріппен жазылған қайраткер тұлға екені атап өтілді. Бүгінгі тәуелсіз, бейбіт әрі өркендеген Қазақстан – ата-бабаларымыз арманының орындалғанының белгісі. Осының бәрі халқымыздың бірлігі мен ынтымағының арқасы. Біз – өткенімізді қастерлеп, бүгінімізді қадірлей отырып, болашаққа зор үмітпен қол созамыз. «Рухани жаңғыру» бағдарламасын іске асыру арқылы тарихымызды, мәдениетіміз бен ұлттық жадымызды жаңғыртып, одан әрі байытатын боламыз.
Іс-шара аясында Қазыбек биге арналған халықаралық айтысқа қатысушы ақындар арнау айтты. Еліміздің танымал әртістерінің қатысуымен мерекелік концерт қойылды. Шара қазақ күресі және аламан бәйге сынды спорт сайыстарына ұласты.
Сондай-ақ, 30 тамызға дейін Қарағанды облысы аумағынан Қызылорда, Түркістан, Тараз, Шымкент қалалары арқылы жүріп, Өзбекстанның Ташкент, Науаи қалаларына дейін баратын «Қаз дауысты Қазыбек би жолымен: бабаларға тағзым!» атты халықаралық автокеруен жолға шықты.
///
	 

	Кездесу барысында  мұнай-газ инфрақұрылымы, энергетика, көлік, денсаулық сақтау және өзге де салалардағы ынтымақтастықтың негізгі бағыттары талқыланды.

	Нұрсұлтан Назарбаев компанияның Қазақстандағы белсенді инвестициялық қызметін және оны әрі қарай кеңейтуге әзірлігін атап өтті, сондай-ақ локомотив құрастыру жөніндегі бірлескен кәсіпорынның өнімдерін сыртқы нарықтарға шығарудың маңыздылығына тоқталды.

	Тараптар компания бөлімшелерінің мемлекеттік органдармен және елдегі ұлттық компаниялармен табысты өзара ықпалдастығына тоқталып,    бірқатар инфрақұрылымдық және көліктік жобаларды қарастырды.

	 «Дженерал Электрик» – Қазақстан Республикасындағы шетелдік ірі компанияның бірі. Оның клиенттері мен серіктестері қатарына өңірде 200-ден астам компания және ұйымдар кіреді. «Дженерал Электриктің» Алматыдағы өкілдігі 1994 жылы ашылды.

	
	 


///
	 

	Д.Зума басқаратын партияның сайлаудағы жеңісі заңдылық екенін атап өткен Қазақстан Президенті таяу уақыттарда ОАР әлеуметтік-экономикалық даму жолында бұдан да зор нәтижелерге жетіп, халықаралық аренада өз беделін нығайтатынына сенім білдірген.

	«Қазақстан Республикасы Оңтүстік Африка Республикасымен арадағы  байланыстарды әрі қарай тереңдетуге, екіжақты сауда-экономикалық  және мәдени-гуманитарлық қатынастарды жаңа деңгейге шығаруға мүдделі», – делінген жеделхатта.

	Соңында Нұрсұлтан Назарбаев Д.Зумаға мықты денсаулық, жауапты қызметінде табыс, ал достас ОАР халқына бақ-береке тілеген.

	
	 
///
	 

	Серік Сақбалдыұлы Әбденов Қазақстан Республикасының Еңбек және халықты әлеуметтік қорғау министрі болып тағайындалсын.

	 

	 

	Қазақстан Республикасының

	               Президенті                                                                                                                             Н.Назарбаев
///Кездесу барысында екіжақты ынтымақтастықтың саяси диалогты және мәдени алмасуды нығайту, көлік, туризм және инфрақұрылым құрылысы саласындағы байланыстарды дамытуды қамтитын негізгі бағыттары талқыланды.
Сондай-ақ, тараптар халықаралық күн тәртібінің өзекті мәселелері жөнінде пікір алмасты.
Нұрсұлтан Назарбаев пен Александр Вучич Қазақстан мен Сербияның өзара іс-қимылын одан әрі нығайту және кеңейту үшін зор әлеуеттің бар екенін атап өтті.

///
	 

	Кездесу барысында Қазақстан мен Украина қарым-қатынастарының ахуалы мен болашағы, сауда-экономикалық ынтымақтастықты дамыту жолдары талқыланды.

	Сондай-ақ халықаралық күн тәртібіндегі өзекті мәселелер мен Украинадағы жағдайды ушықтырмауға бағытталған күш-жігер жөнінде пікір алмасылды.

	Қазақстан Президенті екі елдің сауда-экономикалық ынтымақтастығының бұрынғы көрсеткіштерін қалпына келтіру үшін барлық мүмкіндіктер бар екеніне тоқталды.

	– ТМД –да қабылданған еркін сауда аймағы туралы келісімге сәйкес біз экономикалық байланыстарды дамытуға тиіспіз. Біздің елдеріміздің арасында жұмысына өзіңіз қатысатын үкіметаралық комиссия жұмыс істейтін болады. Ынтымақтастық жолдарын табуы үшін біздің бизнесмендеріміздің қатысуымен өтетін форум жоспарлануда, – деді Нұрсұлтан Назарбаев.

	Мемлекет басшысы қазақстандықтардың Украинадағы жағдайға алаңдайтынын, тұрақтықтың қалпына келетініне үміттенетінін айтты.

	– Украин ұлтының 330 мың қазақстандық азаматы біздің елдеріміздің арасындағы дәнекер. Біз Украинаның қалыптасқан ахуалдан шығып, бейбіт дами бастағанын қалаймыз, – деді Қазақстан Президенті.

	А.Яценюк Украина мен Қазақстанның арасында ежелден тығыз экономикалық және саяси қарым-қатынастар болғанына тоқталды.

	– Бізде өзара іс-қимылдың екі негізгі бағыты бар: сауда және энергетика. Біз осы тұста ілгерілей аламыз. Біздің екіжақты экономикалық ынтымақтастығымыз тек жақсара беруі тиістігіне сенімдімін. Егер біз тауар айналымын ұлғайтуға бағытталған дұрыс әрі айқын шешімдер қабылдайтын болсақ, онда ол елдерімізге пайда әкелетін болады, – деді  Украина Премьер-Министрі.

	 


///Қатар Мемлекеті, Доха қаласы
Кездесу барысында мемлекеттер басшылары Қазақстан мен Қатар арасындағы ынтымақтастықтың қазіргі жағдайын және даму перспективаларын жан-жақты талқылады.
Көшбасшылар сауда-экономикалық байланыстарды нығайтуға және бірлескен  инвестициялық жобаларды жүзеге асыруға өзара ниетті екенін растады.
Қасым-Жомарт Тоқаев шейх Тамим бен Хамад Әл Тәниге ілтипат білдіре отырып, форумға шақырғаны және жылы қабылдағаны үшін ризашылығын білдірді.
Мемлекет басшысы экономикалық ынтымақтастықтың перспективалары туралы айта келе, екі ел арасындағы өзара сауда-саттық көрсеткіштерін арттыру маңызды екеніне тоқталды.
Қасым-Жомарт Тоқаев өзара мүддені көздейтін салалар бойынша Қазақстан мен Қатар арасындағы қатынастарды нығайту үшін зор әлеует бар екеніне назар аударды. Президент екі мемлекеттің үкіметтері мен іскер топтары арасындағы ықпалдастықты жандандыруды ұсынды.
– Біздің бірқатар инвестициялық жобаларымыз бар. Бүгін соларды сіздермен бірлесіп талқылауға дайынбыз. Қазақстан компаниялары осы бағытта Қатар бизнесімен тығыз ықпалдастық орнатуға ниетті, – деді Мемлекет басшысы.
Қасым-Жомарт Тоқаев Қатар Әмірін өзіне ыңғайлы уақытта Қазақстанға ресми сапармен келуге шақырды.
Өз кезегінде шейх Тамим бен Хамад Әл Тәни Доханың Қазақстанмен көпжақты экономикалық және инвестициялық ынтымақтастықты дамытуға мүдделі екенін мәлімдеді.
– Бүгінгі экономикалық форумға Қазақстанның қатысқаны – мен үшін үлкен мәртебе. Біздің өзара сенімге негізделген қарым-қатынасымыз өте жақсы. Бірлескен жобаларды, әсіресе, ауыл шаруашылығы саласында жүзеге асыруға дайынбыз. Бұл еліміз үшін басым бағыт және жуық арада агроөнеркәсіп кешеніндегі бірлескен жобаларды егжей-тегжейлі талқылау үшін арнайы топ жібереміз, – деді Қатар Әмірі.
Әңгіме соңында Тамим бен Хамад Әл Тәни Қазақстанға шақырғаны үшін Қасым-Жомарт Тоқаевқа алғыс айтып, жақын арада елімізге сапармен келуге ниетті екенін нақтылады.
///Қасым-Жомарт Тоқаевқа министрліктің атаулы әлеуметтік көмек берудің жаңа тәртібін жүзеге асыру, көпбалалы отбасыларға табыс көлеміне қарамастан жәрдемақы беру, сонымен қатар, мүмкіндігі шектеулі азаматтарға әлеуметтік қолдау көрсету бағытында атқарып жатқан кешенді шаралары жайында баяндалды.
Президентке «Еңбек» бағдарламасының іске асырылу барысы, оның ішінде, жағдайы төмен және көп балалы отбасыларға шағын кредит беру тәртібі, жұмыс берушілердің ұсынысы бойынша бөлінетін білім гранттары, жастардың жаңа жобалары туралы мәлімет берілді. Сондай-ақ, шет елден жұмыс күшін тарту мәселесі бойынша Бас прокуратурамен бірлесіп жүргізген тексерулердің қорытындысы жайында айтылды.
Еңбек және халықты әлеуметтік қолдау министрі Президентке мемлекеттік қызметшілердің мерекелерден кейін келетін демалыс күндері жұмысқа шығуы Қазақстан заңнамасына қайшы емес екенін және өзгертулер енгізуді талап етпейтінін жеткізді. Мемлекет басшысының тапсырмасы Еңбек кодексін толық сақтай отырып, кезек күттірмейтін және маңызды міндеттерді атқару үшін «Қазақстан Республикасының Мемлекеттік қызмет туралы» Заңға сәйкес орындалады. Еңбек кодексі бойынша мемлекеттік қызметшілер жұмысқа өзінің жазбаша келісімімен шығады және олардың бір күндік жұмысының еңбекақысы кемінде 1,5 есе көлемінде төленеді. Мерекелерден кейін келетін демалыс күндері жұмысқа Президент Әкімшілігінің, Үкіметтің, орталық мемлекеттік органдар мен басқа да ведомстволардың кезек күттірмейтін және маңызды міндеттерге жауапты қызметкерлері тартылады.
Қасым-Жомарт Тоқаев Біржан Нұрымбетовке атаулы әлеуметтік көмек алатын еңбекке жарамды азаматтарды жұмыспен қамтудың нақты шараларын қабылдауды, аз қамтылған отбасылардың табысын арттыруды, мүмкіндігі шектеулі азаматтарға әлеуметтік қолдау көрсетуді тапсырды. Сонымен қатар Президент шет елден жұмыс күшін тарту мәселесін ерекше бақылауда ұстау қажеттігін баса айтты.

///
	 

	Мемлекет басшылары екіжақты ынтымақтастықтың өзекті мәселелерін, сондай-ақ Өзбекстан Президенті И.Каримовтың 2012 жылдың 6-7 қыркүйегінде Қазақстанға ресми сапары аясында қол жеткізілген келісімдерді іске асыру барысын талқылады.

	Екі елдің көшбасшылары сапардың нәтижесін жоғары бағалады және тәуелсіз халықаралық сараптама жүргізуді және барлық мүдделі тараптың пікірлерін ескеруді талап ететін Сырдария өзенінің жоғарғы жағындағы гидротехникалық ғимараттардың құрылысының мәселесі бойынша бұрын айтылған ұстанымды тағы да қуаттады.       
///
	 

	Еуразиялық экономикалық одаққа мүше-мемлекеттер және бақылаушы елдер басшылары «Астана Опера» мемлекеттік опера және балет театрындағы концертте болды.

	Мемлекет басшыларына ұсынылған бағдарламаға бес елдің орындаушы өнерпаздары қатысты.

	
	 
///Қасым-Жомарт Тоқаев Бейрут портындағы жарылыс салдарынан қаза тапқан адамдардың жақындары мен туыстарына көңіл айтып, зардап шеккендердің тезірек сауығып кетуіне тілектестік білдірді.
Жарылыс кезінде Қазақстанның дипломатиялық өкілдігінің ғимараты бүлініп, бір қызметкердің жеңіл жарақат алуына байланысты Қасым-Жомарт Тоқаев Мишель Аунға Бейрутте жүрген Қазақстан азаматтарының (200-ден астам) қауіпсіздігін қамтамасыз етуді сұрады.
Мемлекет басшысы Ливанның оңтүстігінде БҰҰ Уақытша күштерінің құрамында қазақстандық 120 бітімгер сарбаздың өз міндеттерін лайықты әрі жоғары деңгейде атқарып жатқанын атап өтті. Осы орайда Қасым-Жомарт Тоқаев Ливан үкіметі қазақстандық әскери қызметшілердің ауысуы кезінде олардың қауіпсіздігін сақтау үшін қажетті көмек көрсететініне сенім білдірді.
Әңгімелесу барысында тараптар Қазақстан мен Ливан арасындағы қарым-қатынастарды одан әрі кеңейту мәселелері бойынша пікір алмасты. Қасым-Жомарт Тоқаевтың пікірінше, Ливан Қазақстанның Таяу Шығыстағы маңызды серіктесі және екі елдің ынтымақтастығына баса мән беріледі.
Өз кезегінде Мишель Аун Қасым-Жомарт Тоқаевқа осындай қиын-қыстау кезеңде телефон шалып, қолдау көрсеткені үшін ризашылығын білдіріп, оның жылы лебізін Ливан халқына жеткізетінін айтты. Сондай-ақ Ливан билігі Қазақстан азаматтары мен дипломаттарының қауіпсіздігін қамтамасыз ету үшін барлық қажетті шараларды қабылдайтынын жеткізді.
Ливан Президенті Қазақстанмен арадағы екіжақты және көпжақты форматтағы іс-қимылдарды одан әрі нығайту мақсатында бірлесе тығыз жұмыс істеуге мүдделі екенін нақтылады.
Сонымен қатар Мишель Аун Қазақстанның БҰҰ мандаты аясындағы бітімгершілік қызметін жоғары бағалап, еліміздің өңірлік және жаһандық қауіпсіздікті қамтамасыз етудегі рөлін атап өтті.

///Мемлекет басшысы А.Асылмұратованы жаңа қызметке тағайындалуымен құттықтап, табыс тіледі.
Нұрсұлтан Назарбаев академияның Орталық Азиядағы көп деңгейлі кәсіби және хореографиялық білім беретін толық циклды алғашқы жоғары оқу орны екендігіне тоқталды.
– Бұл нысан барлық талапқа сай келетін жоба бойынша салынды. Атап айтқанда, оқу корпустары, оқытушылар мен оқушылар үшін тұрғын үй кешендері салынды, демалыс үшін жағдайлар жасалды, медициналық қызмет көрсету мүмкіндігі қарастырылуда. Академия ЭКСПО көрмесінің Халықаралық қаржы орталығы орналасатын аймағына таяу жерден орын тепкен, – деді Қазақстан Президенті.
Елбасы балалар мен жастарды шығармашылыққа және өнерге сүйіспеншілік рухында тәрбиелеу қоғамның басты міндетінің бірі болып саналатынын атап өтті.
Бұдан бөлек, Нұрсұлтан Назарбаев еліміздегі көптеген хореографиялық, музыкалық мектептер мен шығармашылық ұжымдар біліктілігі жоғары мамандарға мұқтаж болып отырғанына назар аударды.

///
	

	Кездесу барысында Нұрсұлтан Назарбаев Қазақстан тәуелсіздігінің 20 жылы ішінде екі ел арасындағы қарым-қатынастың жоғары деңгейге көтерілгенін атап өтті.

	- Біз экономика және мәдени салалар бойынша белсенді ынтымақтастықтағы бауырлас мемлекеттерміз. Кездесулер жоғары деңгейде ұдайы өткізіліп тұрады. Түркия Президенті Абдулла Гүлмен кездесуді және Премьер-Министр Реджеп Ердоғанның таяудағы біздің елімізге сапарын ерекше атап өткім келеді. Біздің өзара қарым-қатынасымызды нығайту мақсатында Түркі тілдес мемлекеттердің ынтымақтастық кеңесі құрылып, жұмыс істеп жатыр. Сонымен қатар, еліміздің өңірлерінде 20-дан астам қазақ-түрік лицейі және 2 университет жұмыс істейді. Бұл - біздің елдеріміздің арасындағы өзара сенім мен қарым-қатынастардың дамуының жоғары динамикасының айғағы. Қазақстан мен Түркия арасындағы парламенттік байланыстарды осындай жоғары деңгейде нығайту қажет, - деді Мемлекет басшысы.

	Түркия Ұлы Ұлттық Жиналысының төрағасы Жемил Чичек кездесу үшін алғысын білдірді және Қазақстан Президентіне Түркия басшылығының сәлемін жеткізді.

	- Бұл менің Қазақстанға тұңғыш сапарым емес. Сіздің еліңізге әр келген сайын еліңіздің және оның Астанасының қалай дамып келе жатқанын байқаймын. Осы жолғы сапарым барысында тағы да осыған көз жеткіздім. Бұл келуім біздің елдеріміз арасындағы парламентаралық байланыстарды одан әрі жандандыру және нығайту мақсатын көздейді, - деді Ж.Чичек.

	Сондай-ақ кездесуде Қазақстан мен Түркия арасындағы екіжақты ынтымақтастықты және парламентаралық қарым-қатынасты дамыту мәселелері талқыланды.

	 

	Кездесудің бейне нұсқасын осы жерден көріңіз.

/// 
Еліміздің Тәуелсіздік күні қарсаңында Қазақстан Республикасы Президентінің Жарлығымен елдің әлеуметтік-экономикалық және мәдени дамуына, халықтар арасындағы достық пен ынтымақтастықты нығайтуға қосқан елеулі үлесі және белсенді қоғамдық қызметі үшін азаматтардың үлкен бір тобы мемлекеттік наградалармен марапатталды. Олардың қатарында мәдениет, ғылым, білім беру, денсаулық сақтау салаларының көрнекті қайраткерлері, өндіріс, бизнес саласының өкілдері, құқық қорғау органдарының қызметкерлері, әскери қызметшілер, спортшылар, соғыс және еңбек ардагерлері бар.                                                                                    
«Қазақстанның Еңбек Ері» атағы Қазақстан Республикасын экономикалық дамытудағы және  өндірістік қызметтегі аса үздік жетістіктері  үшін «Еуроазиаттық энергетикалық  корпорациясы» АҚ «Восточный» разрезінің механигі Р.Б.Әміреновке, Тараз қаласының «Қазфосфат» ЖШС бас директоры М.З.Искандировке, Қостанай облысының «Алтынсарино» ЖШС директоры Б.П.Князевқа берілді.
«Отан» орденімен Шығыс Қазақстан облысының «Камышинское-2» ЖШС директоры В.И.Акулов, жазушы Ә.Ө.Әшімов және сазгер Е.Ө.Хасанғалиев, «Қазақстан Республикасының Тұңғыш Президенті - Елбасы  Нұрсұлтан Назарбаев» орденімен Президент Әкімшілігінің Басшысы Н.З.Нығматулин және Қызылорда облысының әкімі Қ.Е.Көшербаев, І дәрежелі «Барыс» орденімен - Парламент Сенатының депутаты М.Қ.Алтынбаев, ІІ дәрежелі «Барыс» орденімен - Парламент Мәжілісінің депутаты А.Т.Перуашев, «Л.Гумилев атындағы Еуразия ұлттық университеті» РМК ректоры Е.Б.Сыдықов, ІІІ дәрежелі «Барыс» орденімен - «Қазақ ұлттық өнер университеті» РММ профессоры Ш.Қ.Абилов, «Қ.Жұбанов атындағы Ақтөбе өңірлік мемлекеттік университеті» РММ профессоры А.А.Айталы, Қызылорда облысының «Жаңажол» ЖШС директоры Қ.Әбішев, «Орта Азия электро-энергетикалық корпорациясы» АҚ директорлар кеңесінің төрағасы А.Я.Клебанов, «Қазақстан Республикасы Кәсіподақтар федерациясы» кәсіподақтар республикалық бірлестігінің төрағасы Ә.Қ.Құсайынов, Шығыс Қазақстан облысының «Агрофирма «Приречное» ЖШС директоры М.Тұмабаев және басқалар марапатталды.               
Бір топ белгілі ғалымдар мен мәдениет, білім қайраткерлері, өндірістік сала  өкілдерінің еңбегі «Парасат»  орденімен атап өтілді, олардың арасында әнші Н.М.Абдуллин, «Ғ.Мүсірепов атындағы Қазақ мемлекеттік академиялық балалар мен жасөспірімдер театры» РМҚК әртісі Л.Т.Кәден, «Назарбаев Университеті» ДББҰ президенті Катсу Шигео, академик Ө.Қ.Мәдиев, Оңтүстік Қазақстан облыстық Ардагерлер кеңесінің төрағасы Ж.Мәуленқұлов, «М.Әуезов атындағы Қазақ мемлекеттік академиялық драма театры» РМҚК әртісі Р.Ә.Машурова, Алматы облысының «Хильниченко және К» КС төрағасы В.П.Хильниченко, продюсер Қ.К.Шалабаев, «Ақмола вагон жөндеу зауыты» АҚ бас директоры З.Р.Шибкенов бар.
ІІ дәрежелі «Достық» орденіне «Қазақстан театр қайраткерлері одағы» РҚБ төралқасының төрағасы Т.Қ.Жаманқұлов, «Корё» Жамбыл облысының корейлер қауымдастығы» ҚБ президенті Л.А.Кан, «Қазақстандық дүнгендер қоғамдастығы» ҚБ басқарма мүшесі Ш.Х.Хахазов және басқалар ие болды.
«Құрмет» орденімен марапатталғандар қатарында Алматы облысының «Қапшағайауырқұрылыс» АҚ бас директоры М.Айсауытов, «Әл-Фараби атындағы Қазақ ұлттық университеті» РМК кафедра меңгерушісі Ю.В.Архипов, «Қазақстан Республикасы Ұлттық Банкінің Қазақстан теңге сарайы» РМК ойма шебері Е.Т.Ахметов, Оңтүстік Қазақстан облысы «Бірінші мамыр» жалпы орта мектебі» КММ директоры П.Аюбаев, «Қазақ ғылыми-зерттеу мәдениет институты» ЖШС аға ғылыми қызметкері А.Н.Гарькавец, «Әлеуметтік әріптестік орталығы» КҚ бас директоры Н.К.Ерімбетов, «Маңғыстау облысы бойынша іскер әйелдер қауымдастығы» ҚБ төрайымы С.Б.Жақаева, Ақмола облысы «Ізбасаров және К» ЖШС директоры Б.Қ.Ізбасаров, «Атырау бекіре балық өсіру зауыты» РМҚК техник-балық өсірушісі Г.С.Ихсан, «Б.Римова атындағы Талдықорған драма театры» МКҚК әртісі А.Н.Кенжебекова, ақын Ө.Н.Күмісбаев, «Қазақстан ұйғырларының республикалық этномәдени орталығы» ҚБ төрағасы Ш.У.Нурумов, Алматы қаласы «Белорус мәдени орталығы» РҚБ төрағасы Л.Н.Питаленко, Астана қаласы «Оңтүстік» ақпарат-логистика орталығы» - «Қазпошта» АҚ филиалының жолсерік-электр жөндеушісі С.П.Русанов, «Кардиология және ішкі аурулар ғылыми-зерттеулер институты» РМК бас консультанты А.Ж.Рысмендиев, «Ж.Елебеков атындағы Республикалық эстрадалық-цирк колледжі» РМҚК директоры Ж.Сейдуллаұлы, «Простор» журналының редакторы Л.К.Шашкова бар.
«Еңбек Даңқы»  орденінің алғашқы иегерлері болып өнеркәсіп, транспорт, құрылыс, ауыл шаруашылығы және басқа материалдық өндіріс салаларының 52 жұмысшысы мен еңбеккері атанды.
«Қазақстанның еңбек сіңірген қайраткері» құрметті атағы ғылым, мә­дениет  және әлеуметтік са­ланың 50 көрнекті өкіліне берілді. Қазақстан Республикасының Құрмет грамотасымен 326 адам наградталды.
Әскери және қызметтік бор­ы­шын үлгілі атқарғаны, заңдылық пен құқықтық тәртіпті қамтамасыз етуде, елдің ұлттық қауіпсіздігі мен қорғаныс қабілетін нығайту кезінде көрсеткен ерлігі мен қажырлылығы үшін әскери қызметшілер, құқық қорғау органдары өкілдерінің бір тобы І және ІІ дәрежелі «Даңқ» орденімен, І, ІІ және ІІІ дәрежелі «Айбын» ордендерімен, «Ерлігі үшін» және «Жауынгерлік ер­лігі үшін» медальдарымен марапатталды.
Наградталғандардың  тізімі жергілікті баспасөзде жарияланады.
///Кездесуде Нұрсұлтан Назарбаевқа Халықаралық Түркі академиясының қазіргі қызметі және алдағы жұмыс жоспары туралы мәлімделді.
Әңгімелесу барысында Д.Қыдырәлі Түркітілдес мемлекеттер ынтымақтастығы кеңесінің отырысында берілген тапсырмалардың орындалуы туралы баяндады.
Халықаралық Түркі академиясының президенті, сондай-ақ, «Рухани жаңғыру» және «Ұлы даланың жеті қыры» атты бағдарламалық мақалалардың негізгі бағыттарының жүзеге асырылу барысы жөнінде ақпарат берді.
Сонымен қатар, Д.Қыдырәлі Елбасы Нұрсұлтан Назарбаевқа түркі әлемінің тарихына және тәуелсіз Қазақстанның дамуына арналған бірнеше кітап пен туындыны таныстырды.
 
Қазақстан Республикасының Тұңғыш Президенті – Елбасының Баспасөз қызметі

///
	

	Кездесу барысында мемлекет басшылары жақсы қарқынмен дамып келе жатқан екіжақты ынтымақтастықты одан әрі дамыту мәселелерін талқылады.

	Атап айтқанда, елде жүргізілген теңіз және теміржол инфрақұрылымындағы жаңғыртулар ескеріліп, көлік пен коммуникация саласындағы перспективалар атап өтілді.

	Нұрсұлтан Назарбаев пен Ильхам Әлиев мұнай-газ саласындағы ынтымақтастыққа да назар аударды.

	Мемлекет басшысы Әзербайжанның саяси және әлеуметтік-экономикалық салалардағы жетістіктерін, сондай-ақ екі елдің түрлі өңірлік ұйымдар аясындағы табысты өзара іс-қимылын атап өтті.

	Өз кезегінде Ильхам Әлиев Қазақстанның тәуелсіздік жылдарында қол жеткізген нәтижелеріне тоқталды.

	– Сіздің еліңізде жүргізген реформалар Әзербайжан үшін лайықты үлгі болып саналады. Экономиканың түрлі салаларындағы қарқынды өзгерістер, маңызды халықаралық бастамалар, халықтың әл-ауқатының артуы – Сіз алға қойған міндеттердің тиімді іске асуының дәлелі, – деді Әзербайжан Президенті.
///
	

	Нұрсұлтан Назарбаев отырысқа қатысушылар алдында Кәсіпкерлер кеңесінің осы отырысы  «Қазақстан – 2050» Стратегиясы жарияланғаннан кейінгі алғаш рет өтіп отырғанын атап өтті.

	-Біз алдымызға әлемнің экономикасы барынша дамыған отыз елінің қатарына қосылу жөнінде ауқымды мақсат қойдық. Қуатты экономика – кәсіпкерліктің қуаттылығы, отандық кәсіпорындардың бәсекеге қабілеттілігінің жоғарылығы, олардың кооперациясы. Мен отандық бизнесті қолдауды Жаңа саяси бағдардың маңызы жағынан екінші бағыты ретінде белгіледім, - деді Қазақстан Президенті.

	Осыған орай Мемлекет басшысы ұзақ мерзімді іс-қимылға арналған  бұл бағыт бірқатар жүйелі міндеттерді қамтитынына тоқталды.

	- Біріншіден, Қазақстандағы кәсіпкерлік ұлттық экономиканың ілгерілеуші күшіне айналуға тиіс. Шағын және орта бизнестің үлесін кемінде екі есеге арттыру қажет. Екіншіден,  жекешелендірудің екінші кезеңін өткізу жөнінде ауқымды міндет қойылды. Іскерлік қабілеті бар және тиімділік көрсетіп жүрген қазақстандық кәсіпкерлер оның субъектілері болуға тиіс. Үшіншіден, ұсақ кәсіпорындар мен жеке кәсіпкерлердің орта топқа тезірек өтуін ынталандыратын шараларды жедел әзірлеп, жүзеге асыру керек. Төртіншіден, бизнес кооперациясы үшін, әсіресе, өңірлік деңгейде жағдай жасау маңызды. Сондай-ақ, кәсіпкерлердің Ұлттық кәсіпкерлер палатасына міндетті қатысуы үлгісінің жобасын талқылаған жөн. Бесіншіден, Жаңа саяси бағдарға экономикалық қызметті реттеу мәселелеріне мемлекеттің қатысуының жаңа қағидаттары сәйкес келуге тиіс. Соның ішінде, әңгіме кәсіпкерлерді мемлекеттік қолдаудың сапалы деңгейі туралы болып отыр, - деді Нұрсұлтан Назарбаев.

	Қазақстан Президенті өз сөзінде кәсіпкерлерге қолдау көрсету мемлекеттің стратегиялық мақсатына сәйкес жаңа серпін алатынын атап өтті.

	- Бизнестің жол картасына сәйкес 3 мыңдай кәсіпкерлік жобаға субсидия бөлінген. 409 кәсіпорынға инженерлік инфрақұрылым жүргізілген. Бұл жұмыстың құны – 78 миллиард теңге. Алғашқы үш жылдағы жұмыс мерзімінде кәсіпкерлік құрылымдарды тексеруге заңнамалық тыйым салынған. Қазақстан бизнестің ашықтығы мен оны жүргізу үшін жеңілдетілген жағдай туғызу жөніндегі реформалардың көшбасшысы болып саналады, - деді Нұрсұлтан Назарбаев.

	Мемлекет басшысы өзінің тапсырмасы бойынша құқық қорғау органдары саласында да бизнеске қатысты жүйелі жұмыс жүргізілетініне тоқталды. Қазақстан Президенті қазір кез келген адам өзінің бизнесін бір-ақ күн ішінде, үйден шықпай-ақ, онлайн режімінде бастай алатынын айтты. Жеке кәсіпкерлер үшін салық есептілігінің мерзімділігі қысқарды, есепке алу оңайлатылды. Заңдарға электронды есеп-фактураларды қолдануға жол ашатын өзгерістер енгізілді. Тек осы жаңалықтың өзі ғана Қазақстанның бизнесіне жылына кемінде 5 миллиард теңге үнемдеуге мүмкіндік береді.

	Нұрсұлтан Назарбаев ішкі инвестициялардың әлеуетін арттыру қажеттігін атап өтті. Бұл міндет қазір Үкімет әзірлеп жатқан Кәсіпкерлік қызметті мемлекеттік реттеудің  2020 жылғы кезеңге дейінгі тұжырымдамасының негізі болуға тиіс.

	- Мемлекет барлық ескірген бақылау тәсілдерінен барлық жерде түбегейлі арылғаны жөн. Мемлекет тарапынан бақылау нысаны тек түпкілікті өнімнің сапасы мен қауіпсіздігі, заңдық нормалардың сақталуы бола алады. Мемлекеттің міндеті – тауарлар мен қызмет сапасы стандарттарын, техникалық индикаторларды және қауіпсіздік жөніндегі регламенттерді әзірлеу және орнықтыру, - деді Мемлекет басшысы.

	Қазақстан Президенті кәсіпкерлікті мемлекеттік реттеудің тағы бір маңызды көрінісі рұқсаттама жүйесінің жағдайына тұрақты талдау жасаумен байланысты екенін атап көрсетті.

	Осыған орай Нұрсұлтан Назарбаев Үкіметке биылғы жылғы 1 қыркүйекке дейін құрылыс саласындағы нормативтік базаны реформалау жөніндегі тұжырымдаманың жобасын әзірлеуді тапсырды. Сондай-ақ, 2014 жылдың соңына дейін мемлекеттік қызмет көрсету кезіндегі бизнес процестерінің нормативтік анықтамалығын әрбір мемлекеттік органның бекітуін қамтамасыз ету тапсырылды.

	Мемлекет басшысы кәсіпкерлердің табиғи монополистермен өзара іс-қимылы мәселелері жүйелі түрде шешуді талап ететініне тоқталды.

	- Мен қазірдің өзінде бизнестің дамуына елеулі кедергіні әрбір монополистің өз қызметіне тарту ісін өзінің ішкі құжатымен реттейтіндігінен көріп отырмын. Оның үстіне, бәрі де бизнес үшін қосымша қаржылық және басқа да шығындар жүктеуге тырысады. Ал біздің Табиғи монополияларды реттеу жөніндегі агенттік осы мәселемен айналысты ма? 2005 жылдың өзінде бекітілген Жылу энергиясын пайдалану қағидасы мен Электр энергиясын пайдалану қағидасын қолға алыңыздаршы. Жұмыс істеп жатқан кәсіпорынға немесе цехқа меншік иесі ауысқан кезде инженерлік жүйелерге қосылу үшін жаңадан техникалық шарттар иелену неге қажет екенін маған кім түсіндіріп бере алады? Немесе кәсіпкерді жаңғырту жүргізу және энергия үнемдеу технологиясын енгізу нәтижесіне қарай энергияны тұтынуды төмендету барысында монолистің алдына барып иілуге мәжбүрлеуіміз керек пе? Сіздер тереңірек ойлаңыздар: бұл ойдан шығарылған тәртіп шындығында энергия үнемдеу және жаңа технологиялар енгізу мәселелерінде бизнестегі жігерсіздікке жол ашады, - деді Қазақстан Президенті. .

	Нұрсұлтан Назарбаев өз уақытында Үкімет қуаттылыққа қосылу төлемін өзгерткенін еске салып өтті.

	- Қазір табиғи монополистер, цитата келтіре кетейін, «жаңа тұтынушылардың пайда болуына байланысты қолданыстағы желіні күшейту жөніндегі негізделген талаптарды» ұсынып отыр. Былайша айтқанда, өздерінің қырсыздығын бүркемелеу үшін бизнестен алым өндірудің жаңа формасын ойлап тапқан. Үкіметке «Атамекен Одағымен» бірлесіп, осы мәселелерді жете анықтап, бір ай мерзімде келісілген ұсынысты енгізуді тапсырамын, - деді Мемлекет басшысы.

	Қазақстан Президенті Бірыңғай экономикалық кеңістікке қатысу және келешекте Дүниежүзілік сауда ұйымына мүше болу жағдайында отандық кәсіпкерлерге қолдау көрсету ең маңызды мәселенің бірі болып табылатынын атап өтті.  

	- Қазақстанға Бірыңғай экономикалық кеңістікке және келешекте Еуразиялық экономикалық одаққа қатысу стратегиялық тұрғыда тиімді екені анық. Өз уақытында мен бәріне Кеден одағы мен БЭК отандық бизнес үшін, ең алдымен, біздің өнімдеріміздің бәсекеге қабілеттілігі мәселесі болып саналатынын бірнеше рет ашық айтып, ескерттім. Үкіметке «Атамекен Одағымен» бірге БЭК пен ДСҰ аясындағы біздің өндірушілердің мүддесін ілгерілету және қорғау жөнінде бірлескен іс-қимыл жоспарын қабылдауды тапсырамын, - деді Қазақстан Президенті.

	Сондай-ақ, Нұрсұлтан Назарбаев Үкіметке «Атамекен Одағымен» бірлесіп, орталық және жергілікті атқарушы органдар жұмысына баға беретін жаңа «Іскерлік ахуал» рейтингін құруды және нәтижесін БАҚ-та қыркүйекке дейін жариялауды тапсырды.

	Қазақстан Президенті электрондық сауданы дамыту сияқты ресурсты белсенді пайдаланудың маңыздылығын атап өтті. Қазақстанда мұндай сегменттің әлсіз болуы екі себепке – отандық Интернет-ресурстардың тиімсіз дамуына және тиісті заңнаманың жоқтығына байланысты.

	- Үкіметке биылғы жылдың соңына дейін «Электрондық сауда туралы» Заң жобасын, сондай-ақ, бес жылдық кезеңге арналған Қазақстанда Интернет-сауданы дамытудың салалық перспективалық жоспарын әзірлеуді тапсырамын, - деді Қазақстан Президенті.   

	Нұрсұлтан Назарбаев жұмыстың тағы бір маңызды бағыты кәсіпкерлерді ақпараттандыру аясын кеңейту, оларға қажетті интерактивтік қолдау көрсету екенін атап айтты.

	- Өз бизнесін ашқысы келетіндердің әрқайсысы кәсіпкерлікке мемлекеттік қолдау көрсету құралдарының барлық арсеналы туралы білуге тиіс. Мемлекет те, Ұлттық экономикалық палата да Қазақстан бизнесіне арналған бірыңғай қуатты Интернет-портал құру үшін өз ресурстарын біріктіруі керек, - деді Мемлекет басшысы.

	Мемлекет басшысы «Қазақстан-2050» Стратегиясында белгіленген міндеттің бірі – жаңа жекешелендіру екенін еске салып өтті.

	- Үкімет қазірдің өзінде жекешелендірудің тетіктері мен нысандары тізбесін әзірлеуде. Қазақстан кәсіпкерлеріне  білім, медицина, ақпарат, әлеуметтік қызмет көрсету салаларында өздерін танытудың жаңа мүмкіндіктері ашылады. Жекешелендіруді жүргізу кезінде Үкімет пен жергілікті билік органдары мынадай қағидаттарға сүйенуі керек. Біріншіден, бұл – жекешелендірудің нағыз ашықтығы. Екіншіден, мемлекеттік-жеке меншік серіктестіктің түрлі тетіктерін пайдалану қажет. Нысандарды тек бірден ғана емес, толығымен де сату керек. Басқа да түрлері – кейіннен сатып алатындай етіп жалға беру, бөліп-бөліп төлеуді ұсыну, өтеусіз беру тәсілдері керек. Үшіншіден, әлеуметтік саладағы жекешелендірілген нысандар өзінің жұмыс бағытын өзгертпеуге тиіс. Сонымен қатар, Қазақстанда жекеменшіктің құқықтық кепілдігі жүйесін дамыту маңызды деп санаймын. Мен кейбір жекелеген ортада талқыланатын «ұнамды» тақырып ­­– барынша мүмкін болатын «меншік бөлінісінің» ықтималдығы екенін білемін. Мұндай әңгімелердің шығуына дәйекті түрде тосқауыл қою керек. Олай болмайтынын бәрі де жақсы білуге тиіс. Бұл жерле бір ғана жол бар ­– заңнаманы дамыту, жеке бизнесті қорғау тетіктерінің пәрменділігін арттыру. Үкіметке бизнесті заңнамалық қорғау мәселесін жан-жақты талдауды және екі айлық мерзім ішінде оны нығайту жөнінде ұсыныс енгізуді тапсырамын. Тағы да қайталаймын: жекешелендіруді жекелеген әкім, министр немесе қандай да бір ведомство емес, мемлекет іске асырады, - деді Қазақстан Президенті.    

	Мемлекет басшысы Қазақстан кәсіпкерлерінің патриоттық парызы шетелдегі жылжымайтын мүлікке емес, ұлттық экономикаға инвестиция салу екенін атап өтті.

	- Бұл - бизнестің әлеуметтік жауапкершілігі мәселесі. Үдемелі индустрияландыру, жекешелендіру, мемлекеттік қолдау бұл үшін ауқымды мүмкіндік береді. Біздің өңірлердегі мыңдаған нысан қаржы салуды қажет етеді. Біз қазір соңғы жылдары кәсіпкерлеріміз қанша мешіт, шағын шіркеулер мен ғибадатханалар салғанын санап бере аламыз. Алайда,  мәселен, өз есебінен ауылдық мәдениет үйлерінің құрылысын немесе жөндеу жұмысын жүргізу, жаңа өлкетану мұражайын, жастарға арналған аула клубтары немесе спорттық алаңдар салу мейлінше сирек болатын жағдай. Біз  осындай қызметті ынталандыруға тиіспіз, - деді Нұрсұлтан Назарбаев.                 

	Қазақстан Президенті Кәсіпкерлердің ұлттық палатасын құру мәселесіне жеке тоқталып өтті.

	- Палата жұмысына міндетті қатысу, ең алдымен, жекелеген кәсіпкер үшін тиімді болуға тиіс. Ол өзінің анағұрлым қорғалғанын сезініп, жекеменшік бизнесін дамыту үшін осы құрылымды сенімді тірек деп білуі керек. Палата ашық жұмыс істеуге тиіс. Әрбір кәсіпкер, ауылдық болсын, қалалық болсын, оның тең құқылы қатысушысы болуы керек. Кәсіпкерлер палатасы ұлттық бизнесті дамытудың басты әдіскері болуға тиісті. Сонымен қатар, ол Үкіметтің сенімді және білікті серіктесіне, мемлекеттік шешімдерді қабылдау кезінде оның ұжымдық кеңесшісіне айналады. Үкімет осы барлық негізгі аспектіні кәсіпкерлердің ұлттық палатасы туралы заңды әзірлеу кезінде ескеруі қажет, - деді Мемлекет басшысы.

	Нұрсұлтан Назарбаев Қазақстан бизнесін дамытудың жаңа кезеңі басталғанын атап өтті. Оның басты мағынасы – отандық кәсіпкерлердің ұлттық экономиканың тұрақты өсуіне жауапкершілігін арттыру.

	- «Қазақстан-2050» Стратегиясында біз ұлттық бизнесті ішкі инвестицияны арттырудың ең басты қайнар көзі ретінде белгіледік. Соған сәйкес, біздің Кеңестің мәртебесі мен рөлін көтеруді маңызды деп санаймын. Мен оны Ұлттық инвесторлар кеңесі ретінде қайта құру туралы шешім қабылдадым. Жаңа мәртебе аясында мемлекеттік органдардың басшылары мен бизнес өкілдерінің арасынан тең төрағалар басшылық жасайтын тұрақты Жұмыс тобы құрылатын болады. Кеңестің жұмыс органы ретінде Өңірлік даму министрлігін белгілеймін. Үкіметке бір ай мерзімде жаңа Регламент жобасын  және Ұлттық инвесторлар кеңесінің құрамы туралы ұсыныстар енгізуді тапсырамын, - деді Қазақстан Президенті.         

	Отырыс барысында Премьер-Министрдің бірінші орынбасары – Өңірлік даму министрі Бақытжан Сағынтаев Мемлекет басшысының кәсіпкерлікті дамыту мәселелері жөніндегі тапсырмаларының орындалуы жөнінде баяндама жасады. Атап айтқанда, ол бизнесті қоғамдық ұйымдастыруды институционалды күшейту, кәсіпкерлік қызметті мемлекеттік реттеудің тиімділігін қамтамасыз ету, сондай-ақ қаржылық және қаржылық емес қолдау көрсету жөніндегі жұмыстар туралы атап өтті.

	- 2013 жылдың 1 қаңтарында ішкі жалпы өнімдегі шағын және орта кәсіпкерліктің үлесі 17,8 пайызды құрады. Жұмыспен қамтылғандар саны 2,5 миллион адам болды, қазір белсенді субъектілер саны 760 мыңнан асты, ал өнім шығару 8 триллион теңгеге жуықтады. Мемлекет пен бизнес өзара іс-қимылдың анағұрлым жоғары деңгейіне қол жеткізді, - деді Б.Сағынтаев.      

	Қазақстанның «Атамекен Одағы» Ұлттық экономикалық палатасының төрағасы Абылай Мырзахметов өз сөзінде Нұрсұлтан Назарбаевты іскерлік ахуалды жақсарту жөнінде Үкіметпен және өзге де мемлекеттік органдармен бірлесіп атқарылған жұмыс туралы хабардар етті. Ол «Атамекен» міндетті мүшелікке өту институтын енгізу жөнінде Германияның, Австрияның озық тәжірибесін зерделегенін атап өтті.

	- Шағын және ірі бизнестің, сондай-ақ, қауымдастықтың қатысуымен, біз шамамен барлық облыс орталықтарында, кейбір шағын қалаларда осы идеяны талқыладық. Содан кейін біз барлық ірі белсенді салалық өңірлік қауымдастықтармен бірнеше рет кездестік. Тұжырымдамалық үлгі әзірленіп, Сіздің тарапыңыздан мақұлданды. Жолдауда бірінші тоқсанда «Кәсіпкерлердің ұлттық палатасы туралы» заң әзірлеу жөнінде нақты міндет қойылған, - деді А.Мырзахметов.      

	Кеңес соңында Мемлекет басшысы Қазақстан кәсіпкерлері жаңа бастамаларды қолдайтынына, экономиканың өсуіне және халықтың әл-ауқатының артуына зор үлес қосатынына сенім білдірді.  

	

	 

	

///
	

	Сонымен қатар, кездесуге Президент Әкімшілігі Басшысының орынбасары Б.Сұлтанов, «ENRC Kazakhstan» ЖШС акционері Ф.Шодиев және «Сыртқы сауда банкі» («Банк ВТБ») ААҚ президенті – басқарма төрағасының бірінші орынбасары Ю.Соловьев қатысты.

	Кездесу барысында Қазақстандағы еншілес банк қызметінің негізгі бағыттары, сондай-ақ, «Сыртқы сауда банкінің» еліміз экономикасын дамыту және әртараптандыру үдерісіне қатысуының жай-күйі талқыланды.

	Нұрсұлтан Назарбаев «Сыртқы сауда банкі» тек Ресейде ғана емес, сонымен бірге Еуропадағы ірі банктердің бірі болып табылатынын, Қазақстанның жеке меншік және корпоративтік секторын кредиттеуге белсене қатысатынын атап өтті.

	- Индустриялық-инновациялық бағдарлама аясында жобаларды біздің елімізде іске асыратындар үшін айтарлықтай қолайлы жағдай жасалған. Қазақстан шағын және орта бизнестің дамуын, атап айтқанда, оны кредиттеу қарқынының өсуін барынша ынталандыруда. Жалпы, бүгінде банктік жүйе дәйекті түрде дамып келеді, банктердің жеке капиталының өсуі байқалады, - деді Қазақстан Президенті.     

	Мемлекет басшысы Бірыңғай экономикалық кеңістіктің қызметін ескере отырып, Қазақстанда кәсіпкерлікті дамыту жөнінде бірлескен жұмыстарды жандандыру қажеттігіне тоқталды.

	Өз кезегінде «Сыртқы сауда банкі» ААҚ басқарма төрағасы кездесу үшін алғысын білдіріп, «Сыртқы сауда банкі» тобы Қазақстандағы өз қызметін белсенді жүргізіп отырғанын атап өтті.

	- Бізде ынтымақтастық аясын кеңейту жоспары бар. Біз Сіздің күш-жігеріңіздің арқасында экономика қарқынды дамып келе жатқанын көріп отырмыз. Сонымен бірге трансшекаралық бизнестің мүмкіндігін арттыратын интеграциялық үдерістер жүруде. Біз үшін бүгінде әлемдік және еуропалық деңгейге шығатын Қазақстанның ірі компанияларымен жұмыс істеу қызықты. Сондықтан біздің мақсатымыз - осында бар мүмкіндіктерді зерделеу, - деді А.Костин.

	Бұған қоса, кездесуде қаржы жүйесін жетілдіру жөнінде елімізде жүрігізіп жатқан жұмыстар бойынша өзара тиімді ынтымақтастықтың келешегі бар аспектілері аталып өтті.

	«Сыртқы сауда банкі» ААҚ Ресейде, Еуропа елдерінде, Азия, Таяу Шығыс, Африка және АҚШ-та кең ауқымды банктік қызмет көрсететін ресейлік жетекші қаржы тобы болып табылады. Еншілес банкі Қазақстан нарығында 2008 жылдың бас кезінен бері жұмыс істейді.  

///
	

	Нұрсұлтан Назарбаев шақыруға ризашылығын білдіріп, жаһандық дағдарыстың бір себебі экономиканың нақты секторымен байланыссыз «сабынды көбік» түріндегі қаржылық құрылымдардың қарқынды дамуы екенін атап өтті.

	Мемлекет басшысы маңызды әлемдік шешімдерді қабылдау кезінде көптеген дамушы елдердің ұстанымы іс жүзінде назарға алынбайтынын айтты.

	– Қазақстан тәрізді елдердің де пікірі еленуі үшін бұдан екі жыл бұрын менің тарапымнан G-GLOBAL жобасы бастама ретінде көтерілді. Ол G8-ге және G20-ға балама емес, қазіргі кезде ақпараттық-коммуникативтік алаң ретінде іске асырылып жатқан жаһандық диалогтың қосымша құралы ғана, – деді Қазақстан Президенті.

	G-GLOBAL-ден бөлек Қазақстанның бастамасы бойынша БҰҰ Бас Ассамблеясының қолдауымен Астанада 104 елдің экономикалық ведомстволары жетекшілерінің қатысуымен Дағдарысқа қарсы бүкіләлемдік конференция өткізілді.  Осы инновациялық жаһандық диалог форматына баса назар аударған Нұрсұлтан Назарбаев мейлінше өзекті проблемаларды шешуге қатысты өз көзқарасын ортаға салды. Осылайша әлемдік қаржы- валюталық архитектура барлық елдің мүддесін сақтауға эволюциялық жолмен келуге тиіс.

	Мемлекет басшысының келесі ұсынысы әлемдік экономикадағы борышкерлік қатынастарды теңдестіруге байланысты болды.

	– Мемлекеттік және корпоративтік қарыз алу көлемін реттеудің және бақылау жасаудың жаңа элементтерін әзірлеу әрі енгізу ұсынылады, – деді Қазақстан Президенті

	Нұрсұлтан Назарбаев дағдарысқа қарсы күресте өңірлік ықпалдастықтың маңызды рөл атқаратынын айта келіп, Қазақстан, Ресей және Беларусь құрған Кеден одағын мысалға келтірді.

	– Қазақстан да Дүниежүзілік сауда ұйымына кірудің қорытынды кезеңінде тұр. Бұл орайда осында отырған мемлекеттер мен үкіметтер басшыларынан 2013 жылдың соңына дейін Қазақстанның ДСҰ-ға кіруіне қолдау көрсетуді сұраймын, – деді Мемлекет басшысы. 

	Бұған қоса, Қазақстан Президенті біздің еліміз G20-ның «Жасыл климат қоры» жөніндегі бастамасын қолдайтынын мәлімдей келе, «Болашақтың энергиясы» тақырыбында ЭКСПО-2017 халықаралық көрмесінің Астанада өтетіні Қазақстанның «жасыл экономиканы» жаңғыртуының айғағы екеніне тоқталды.     

	Соңында Нұрсұлтан Назарбаев айтылған ұсыныстардың назарға алынып, аталған салалардағы қызметтің жандана түсетініне сенім білдірді. 

///
	

	Нұрсұлтан Назарбаев отырысқа қатысушылар алдында Кәсіпкерлер кеңесінің осы отырысы  «Қазақстан – 2050» Стратегиясы жарияланғаннан кейінгі алғаш рет өтіп отырғанын атап өтті.

	-Біз алдымызға әлемнің экономикасы барынша дамыған отыз елінің қатарына қосылу жөнінде ауқымды мақсат қойдық. Қуатты экономика – кәсіпкерліктің қуаттылығы, отандық кәсіпорындардың бәсекеге қабілеттілігінің жоғарылығы, олардың кооперациясы. Мен отандық бизнесті қолдауды Жаңа саяси бағдардың маңызы жағынан екінші бағыты ретінде белгіледім, - деді Қазақстан Президенті.

	Осыған орай Мемлекет басшысы ұзақ мерзімді іс-қимылға арналған  бұл бағыт бірқатар жүйелі міндеттерді қамтитынына тоқталды.

	- Біріншіден, Қазақстандағы кәсіпкерлік ұлттық экономиканың ілгерілеуші күшіне айналуға тиіс. Шағын және орта бизнестің үлесін кемінде екі есеге арттыру қажет. Екіншіден,  жекешелендірудің екінші кезеңін өткізу жөнінде ауқымды міндет қойылды. Іскерлік қабілеті бар және тиімділік көрсетіп жүрген қазақстандық кәсіпкерлер оның субъектілері болуға тиіс. Үшіншіден, ұсақ кәсіпорындар мен жеке кәсіпкерлердің орта топқа тезірек өтуін ынталандыратын шараларды жедел әзірлеп, жүзеге асыру керек. Төртіншіден, бизнес кооперациясы үшін, әсіресе, өңірлік деңгейде жағдай жасау маңызды. Сондай-ақ, кәсіпкерлердің Ұлттық кәсіпкерлер палатасына міндетті қатысуы үлгісінің жобасын талқылаған жөн. Бесіншіден, Жаңа саяси бағдарға экономикалық қызметті реттеу мәселелеріне мемлекеттің қатысуының жаңа қағидаттары сәйкес келуге тиіс. Соның ішінде, әңгіме кәсіпкерлерді мемлекеттік қолдаудың сапалы деңгейі туралы болып отыр, - деді Нұрсұлтан Назарбаев.

	Қазақстан Президенті өз сөзінде кәсіпкерлерге қолдау көрсету мемлекеттің стратегиялық мақсатына сәйкес жаңа серпін алатынын атап өтті.

	- Бизнестің жол картасына сәйкес 3 мыңдай кәсіпкерлік жобаға субсидия бөлінген. 409 кәсіпорынға инженерлік инфрақұрылым жүргізілген. Бұл жұмыстың құны – 78 миллиард теңге. Алғашқы үш жылдағы жұмыс мерзімінде кәсіпкерлік құрылымдарды тексеруге заңнамалық тыйым салынған. Қазақстан бизнестің ашықтығы мен оны жүргізу үшін жеңілдетілген жағдай туғызу жөніндегі реформалардың көшбасшысы болып саналады, - деді Нұрсұлтан Назарбаев.

	Мемлекет басшысы өзінің тапсырмасы бойынша құқық қорғау органдары саласында да бизнеске қатысты жүйелі жұмыс жүргізілетініне тоқталды. Қазақстан Президенті қазір кез келген адам өзінің бизнесін бір-ақ күн ішінде, үйден шықпай-ақ, онлайн режімінде бастай алатынын айтты. Жеке кәсіпкерлер үшін салық есептілігінің мерзімділігі қысқарды, есепке алу оңайлатылды. Заңдарға электронды есеп-фактураларды қолдануға жол ашатын өзгерістер енгізілді. Тек осы жаңалықтың өзі ғана Қазақстанның бизнесіне жылына кемінде 5 миллиард теңге үнемдеуге мүмкіндік береді.

	Нұрсұлтан Назарбаев ішкі инвестициялардың әлеуетін арттыру қажеттігін атап өтті. Бұл міндет қазір Үкімет әзірлеп жатқан Кәсіпкерлік қызметті мемлекеттік реттеудің  2020 жылғы кезеңге дейінгі тұжырымдамасының негізі болуға тиіс.

	- Мемлекет барлық ескірген бақылау тәсілдерінен барлық жерде түбегейлі арылғаны жөн. Мемлекет тарапынан бақылау нысаны тек түпкілікті өнімнің сапасы мен қауіпсіздігі, заңдық нормалардың сақталуы бола алады. Мемлекеттің міндеті – тауарлар мен қызмет сапасы стандарттарын, техникалық индикаторларды және қауіпсіздік жөніндегі регламенттерді әзірлеу және орнықтыру, - деді Мемлекет басшысы.

	Қазақстан Президенті кәсіпкерлікті мемлекеттік реттеудің тағы бір маңызды көрінісі рұқсаттама жүйесінің жағдайына тұрақты талдау жасаумен байланысты екенін атап көрсетті.

	Осыған орай Нұрсұлтан Назарбаев Үкіметке биылғы жылғы 1 қыркүйекке дейін құрылыс саласындағы нормативтік базаны реформалау жөніндегі тұжырымдаманың жобасын әзірлеуді тапсырды. Сондай-ақ, 2014 жылдың соңына дейін мемлекеттік қызмет көрсету кезіндегі бизнес процестерінің нормативтік анықтамалығын әрбір мемлекеттік органның бекітуін қамтамасыз ету тапсырылды.

	Мемлекет басшысы кәсіпкерлердің табиғи монополистермен өзара іс-қимылы мәселелері жүйелі түрде шешуді талап ететініне тоқталды.

	- Мен қазірдің өзінде бизнестің дамуына елеулі кедергіні әрбір монополистің өз қызметіне тарту ісін өзінің ішкі құжатымен реттейтіндігінен көріп отырмын. Оның үстіне, бәрі де бизнес үшін қосымша қаржылық және басқа да шығындар жүктеуге тырысады. Ал біздің Табиғи монополияларды реттеу жөніндегі агенттік осы мәселемен айналысты ма? 2005 жылдың өзінде бекітілген Жылу энергиясын пайдалану қағидасы мен Электр энергиясын пайдалану қағидасын қолға алыңыздаршы. Жұмыс істеп жатқан кәсіпорынға немесе цехқа меншік иесі ауысқан кезде инженерлік жүйелерге қосылу үшін жаңадан техникалық шарттар иелену неге қажет екенін маған кім түсіндіріп бере алады? Немесе кәсіпкерді жаңғырту жүргізу және энергия үнемдеу технологиясын енгізу нәтижесіне қарай энергияны тұтынуды төмендету барысында монолистің алдына барып иілуге мәжбүрлеуіміз керек пе? Сіздер тереңірек ойлаңыздар: бұл ойдан шығарылған тәртіп шындығында энергия үнемдеу және жаңа технологиялар енгізу мәселелерінде бизнестегі жігерсіздікке жол ашады, - деді Қазақстан Президенті. .

	Нұрсұлтан Назарбаев өз уақытында Үкімет қуаттылыққа қосылу төлемін өзгерткенін еске салып өтті.

	- Қазір табиғи монополистер, цитата келтіре кетейін, «жаңа тұтынушылардың пайда болуына байланысты қолданыстағы желіні күшейту жөніндегі негізделген талаптарды» ұсынып отыр. Былайша айтқанда, өздерінің қырсыздығын бүркемелеу үшін бизнестен алым өндірудің жаңа формасын ойлап тапқан. Үкіметке «Атамекен Одағымен» бірлесіп, осы мәселелерді жете анықтап, бір ай мерзімде келісілген ұсынысты енгізуді тапсырамын, - деді Мемлекет басшысы.

	Қазақстан Президенті Бірыңғай экономикалық кеңістікке қатысу және келешекте Дүниежүзілік сауда ұйымына мүше болу жағдайында отандық кәсіпкерлерге қолдау көрсету ең маңызды мәселенің бірі болып табылатынын атап өтті.  

	- Қазақстанға Бірыңғай экономикалық кеңістікке және келешекте Еуразиялық экономикалық одаққа қатысу стратегиялық тұрғыда тиімді екені анық. Өз уақытында мен бәріне Кеден одағы мен БЭК отандық бизнес үшін, ең алдымен, біздің өнімдеріміздің бәсекеге қабілеттілігі мәселесі болып саналатынын бірнеше рет ашық айтып, ескерттім. Үкіметке «Атамекен Одағымен» бірге БЭК пен ДСҰ аясындағы біздің өндірушілердің мүддесін ілгерілету және қорғау жөнінде бірлескен іс-қимыл жоспарын қабылдауды тапсырамын, - деді Қазақстан Президенті.

	Сондай-ақ, Нұрсұлтан Назарбаев Үкіметке «Атамекен Одағымен» бірлесіп, орталық және жергілікті атқарушы органдар жұмысына баға беретін жаңа «Іскерлік ахуал» рейтингін құруды және нәтижесін БАҚ-та қыркүйекке дейін жариялауды тапсырды.

	Қазақстан Президенті электрондық сауданы дамыту сияқты ресурсты белсенді пайдаланудың маңыздылығын атап өтті. Қазақстанда мұндай сегменттің әлсіз болуы екі себепке – отандық Интернет-ресурстардың тиімсіз дамуына және тиісті заңнаманың жоқтығына байланысты.

	- Үкіметке биылғы жылдың соңына дейін «Электрондық сауда туралы» Заң жобасын, сондай-ақ, бес жылдық кезеңге арналған Қазақстанда Интернет-сауданы дамытудың салалық перспективалық жоспарын әзірлеуді тапсырамын, - деді Қазақстан Президенті.   

	Нұрсұлтан Назарбаев жұмыстың тағы бір маңызды бағыты кәсіпкерлерді ақпараттандыру аясын кеңейту, оларға қажетті интерактивтік қолдау көрсету екенін атап айтты.

	- Өз бизнесін ашқысы келетіндердің әрқайсысы кәсіпкерлікке мемлекеттік қолдау көрсету құралдарының барлық арсеналы туралы білуге тиіс. Мемлекет те, Ұлттық экономикалық палата да Қазақстан бизнесіне арналған бірыңғай қуатты Интернет-портал құру үшін өз ресурстарын біріктіруі керек, - деді Мемлекет басшысы.

	Мемлекет басшысы «Қазақстан-2050» Стратегиясында белгіленген міндеттің бірі – жаңа жекешелендіру екенін еске салып өтті.

	- Үкімет қазірдің өзінде жекешелендірудің тетіктері мен нысандары тізбесін әзірлеуде. Қазақстан кәсіпкерлеріне  білім, медицина, ақпарат, әлеуметтік қызмет көрсету салаларында өздерін танытудың жаңа мүмкіндіктері ашылады. Жекешелендіруді жүргізу кезінде Үкімет пен жергілікті билік органдары мынадай қағидаттарға сүйенуі керек. Біріншіден, бұл – жекешелендірудің нағыз ашықтығы. Екіншіден, мемлекеттік-жеке меншік серіктестіктің түрлі тетіктерін пайдалану қажет. Нысандарды тек бірден ғана емес, толығымен де сату керек. Басқа да түрлері – кейіннен сатып алатындай етіп жалға беру, бөліп-бөліп төлеуді ұсыну, өтеусіз беру тәсілдері керек. Үшіншіден, әлеуметтік саладағы жекешелендірілген нысандар өзінің жұмыс бағытын өзгертпеуге тиіс. Сонымен қатар, Қазақстанда жекеменшіктің құқықтық кепілдігі жүйесін дамыту маңызды деп санаймын. Мен кейбір жекелеген ортада талқыланатын «ұнамды» тақырып ­­– барынша мүмкін болатын «меншік бөлінісінің» ықтималдығы екенін білемін. Мұндай әңгімелердің шығуына дәйекті түрде тосқауыл қою керек. Олай болмайтынын бәрі де жақсы білуге тиіс. Бұл жерле бір ғана жол бар ­– заңнаманы дамыту, жеке бизнесті қорғау тетіктерінің пәрменділігін арттыру. Үкіметке бизнесті заңнамалық қорғау мәселесін жан-жақты талдауды және екі айлық мерзім ішінде оны нығайту жөнінде ұсыныс енгізуді тапсырамын. Тағы да қайталаймын: жекешелендіруді жекелеген әкім, министр немесе қандай да бір ведомство емес, мемлекет іске асырады, - деді Қазақстан Президенті.    

	Мемлекет басшысы Қазақстан кәсіпкерлерінің патриоттық парызы шетелдегі жылжымайтын мүлікке емес, ұлттық экономикаға инвестиция салу екенін атап өтті.

	- Бұл - бизнестің әлеуметтік жауапкершілігі мәселесі. Үдемелі индустрияландыру, жекешелендіру, мемлекеттік қолдау бұл үшін ауқымды мүмкіндік береді. Біздің өңірлердегі мыңдаған нысан қаржы салуды қажет етеді. Біз қазір соңғы жылдары кәсіпкерлеріміз қанша мешіт, шағын шіркеулер мен ғибадатханалар салғанын санап бере аламыз. Алайда,  мәселен, өз есебінен ауылдық мәдениет үйлерінің құрылысын немесе жөндеу жұмысын жүргізу, жаңа өлкетану мұражайын, жастарға арналған аула клубтары немесе спорттық алаңдар салу мейлінше сирек болатын жағдай. Біз  осындай қызметті ынталандыруға тиіспіз, - деді Нұрсұлтан Назарбаев.                 

	Қазақстан Президенті Кәсіпкерлердің ұлттық палатасын құру мәселесіне жеке тоқталып өтті.

	- Палата жұмысына міндетті қатысу, ең алдымен, жекелеген кәсіпкер үшін тиімді болуға тиіс. Ол өзінің анағұрлым қорғалғанын сезініп, жекеменшік бизнесін дамыту үшін осы құрылымды сенімді тірек деп білуі керек. Палата ашық жұмыс істеуге тиіс. Әрбір кәсіпкер, ауылдық болсын, қалалық болсын, оның тең құқылы қатысушысы болуы керек. Кәсіпкерлер палатасы ұлттық бизнесті дамытудың басты әдіскері болуға тиісті. Сонымен қатар, ол Үкіметтің сенімді және білікті серіктесіне, мемлекеттік шешімдерді қабылдау кезінде оның ұжымдық кеңесшісіне айналады. Үкімет осы барлық негізгі аспектіні кәсіпкерлердің ұлттық палатасы туралы заңды әзірлеу кезінде ескеруі қажет, - деді Мемлекет басшысы.

	Нұрсұлтан Назарбаев Қазақстан бизнесін дамытудың жаңа кезеңі басталғанын атап өтті. Оның басты мағынасы – отандық кәсіпкерлердің ұлттық экономиканың тұрақты өсуіне жауапкершілігін арттыру.

	- «Қазақстан-2050» Стратегиясында біз ұлттық бизнесті ішкі инвестицияны арттырудың ең басты қайнар көзі ретінде белгіледік. Соған сәйкес, біздің Кеңестің мәртебесі мен рөлін көтеруді маңызды деп санаймын. Мен оны Ұлттық инвесторлар кеңесі ретінде қайта құру туралы шешім қабылдадым. Жаңа мәртебе аясында мемлекеттік органдардың басшылары мен бизнес өкілдерінің арасынан тең төрағалар басшылық жасайтын тұрақты Жұмыс тобы құрылатын болады. Кеңестің жұмыс органы ретінде Өңірлік даму министрлігін белгілеймін. Үкіметке бір ай мерзімде жаңа Регламент жобасын  және Ұлттық инвесторлар кеңесінің құрамы туралы ұсыныстар енгізуді тапсырамын, - деді Қазақстан Президенті.         

	Отырыс барысында Премьер-Министрдің бірінші орынбасары – Өңірлік даму министрі Бақытжан Сағынтаев Мемлекет басшысының кәсіпкерлікті дамыту мәселелері жөніндегі тапсырмаларының орындалуы жөнінде баяндама жасады. Атап айтқанда, ол бизнесті қоғамдық ұйымдастыруды институционалды күшейту, кәсіпкерлік қызметті мемлекеттік реттеудің тиімділігін қамтамасыз ету, сондай-ақ қаржылық және қаржылық емес қолдау көрсету жөніндегі жұмыстар туралы атап өтті.

	- 2013 жылдың 1 қаңтарында ішкі жалпы өнімдегі шағын және орта кәсіпкерліктің үлесі 17,8 пайызды құрады. Жұмыспен қамтылғандар саны 2,5 миллион адам болды, қазір белсенді субъектілер саны 760 мыңнан асты, ал өнім шығару 8 триллион теңгеге жуықтады. Мемлекет пен бизнес өзара іс-қимылдың анағұрлым жоғары деңгейіне қол жеткізді, - деді Б.Сағынтаев.      

	Қазақстанның «Атамекен Одағы» Ұлттық экономикалық палатасының төрағасы Абылай Мырзахметов өз сөзінде Нұрсұлтан Назарбаевты іскерлік ахуалды жақсарту жөнінде Үкіметпен және өзге де мемлекеттік органдармен бірлесіп атқарылған жұмыс туралы хабардар етті. Ол «Атамекен» міндетті мүшелікке өту институтын енгізу жөнінде Германияның, Австрияның озық тәжірибесін зерделегенін атап өтті.

	- Шағын және ірі бизнестің, сондай-ақ, қауымдастықтың қатысуымен, біз шамамен барлық облыс орталықтарында, кейбір шағын қалаларда осы идеяны талқыладық. Содан кейін біз барлық ірі белсенді салалық өңірлік қауымдастықтармен бірнеше рет кездестік. Тұжырымдамалық үлгі әзірленіп, Сіздің тарапыңыздан мақұлданды. Жолдауда бірінші тоқсанда «Кәсіпкерлердің ұлттық палатасы туралы» заң әзірлеу жөнінде нақты міндет қойылған, - деді А.Мырзахметов.      

	Кеңес соңында Мемлекет басшысы Қазақстан кәсіпкерлері жаңа бастамаларды қолдайтынына, экономиканың өсуіне және халықтың әл-ауқатының артуына зор үлес қосатынына сенім білдірді.  

	

	 

	

///
	

	Кездесуде көптарапты өзара іс-қимылдың кең ауқымы, сондай-ақ өңірлік қауіпсіздіктің өзекті мәселелері қаралды.

	Қазақстан Президенті еліміз БҰҰ-ның бастамаларын әрдайым қолдай отырып, Ұйымның қызметіне белсене атсалысып келе жатқанын атап өтті.

	– Біз бірлесіп ядролық қарусыздану және жаппай қырып-жоятын қаруды таратпау саласында көп жұмыс жасадық. Сондай-ақ, 29 тамызды Ядролық сынақтарға қарсы іс-қимылдың халықаралық күні деп жариялау жөніндегі бастамамызды қолдағаныңыз үшін алғысымызды білдіреміз. Бұған қоса, біз «жасыл экономиканы» дамыту жөніндегі бағдарламаға белсене атсалысып, бұл бағыттағы жұмысты жалғастырудамыз, – деді Нұрсұлтан Назарбаев.  

	Мемлекет басшысы Қазақстанның Алматыда БҰҰ-ның Өңірлік орталығын құру жөніндегі бастамасын атай келе, оның жұмысы үшін барлық жағдай жасалатынын мәлім етті.

	Қазақстан Президенті халықаралық сипаттағы барлық проблема, әсіресе соғыс пен бейбітшілік мәселесі халықаралық құқық қағидаттарының негізінде және Ұйымның қатысуымен шешілуі тиіс екенін атап көрсетті.

	Өз кезегінде Бас хатшы осы кездесудің өткеніне ризашылығын білдірді.

	– Мен G20 саммитіне Қазақстанның шақырылуы елдің экономикалық дамуының табыстары мен жетістіктерінің сөзсіз мойындалуының және халықаралық беделінің артуының, сондай-ақ жаһандық экономикалық мәселелерді шешудегі мемлекеттің рөлінің дәлелі болып табылады деп есептеймін. Сіз Қазақстанды өңірлік қауіпсіздікте маңызды рөл атқаратын елге айналдырдыңыз және бұған Сіздің көшбасшылығыңыздың арқасында қол жеткізілді, – деді Пан Ги Мун.

	Бас хатшы Қазақстанды Мыңжылдық мақсаттары жетістіктерімен және бірқатар ауқымды экономикалық міндеттерді шешуімен құттықтады.   

///
	 

	

	Мектепті аралау барысында Қазақстан Президенті өңірдегі білім беру саласын дамыту бағдарламасының іске асырылу барысы туралы хабардар етілді.

	Мемлекет басшысы мектеп үшін басымдықтардың бірі дарынды оқушыларды таңдай білу мен оқыту екенін атап өтті.

	– Ғылымның болашағы – биологияда, ол келешекте ең маңызды жетістіктерге қол жеткізеді. Болашақ биологтарды даярлау – болашақ ғалымдарды даярлау деген сөз, – деді Нұрсұлтан Назарбаев.

	Мемлекет басшысы еліміздің білім беру жүйесіндегі маңызды бағыттарды да айқындап берді.

	– Бірінші кезекте апатты жағдайдағы мектептер проблемасын шешу қажет. Екіншіден, үш ауысыммен оқытуды жою керек. Үшіншіден, мектепке дейінгі білім беруге баса көңіл бөлу қажет. Талантты балаларды дәл сол жерден табу керек. Облыста балаларды мектепке дейінгі біліммен 100 пайыз дерлік қамту – өте жақсы нәтиже. Сондықтан мен барлығыңызға табыс тілеймін және мектеп оқушылары мен олардың ата-аналарын оқу жылының басталуымен тағы да құттықтаймын, – деді Қазақстан Президенті.

	Жас педагогтермен әңгімелесу барысында Нұрсұлтан Назарбаев оларды конкурстан сәтті өтулерімен және мектептегі жұмыстарының басталуымен құттықтады.

	– Мектептер салу аса қажеттілік болып саналады, өйткені болашақты білім деңгейі анықтайды. Өзінің дамуында жетістікке жету үшін еліміз білімді жастарды өсіргені жөн. Мектеп түлектері барлық жағынан үздік болып, Қазақстанның және бүкіл әлемнің жетекші оқу орындарына түсуге тиіс, – деді Мемлекет басшысы. 

	Заманауи компьютерлік жүйемен, мультимедиялық кабинеттермен, интерактивтік тақталармен және инновациялық бағдарламалық жүйелермен жабдықталған Қызылорда қаласындағы мектеп биыл облыс бойынша 553 дарынды оқушыны қабылдады.

	Бұған қоса, Мемлекет басшысы облыс орталығын абаттандыру және көгалдандыру жөніндегі жұмыстың нәтижесімен танысты.

	Мемлекет басшысының жұмыс сапары ертең бірқатар нысандарды аралауға және өңір жұртшылығы өкілдерімен кездесуге жалғасады.

	

	                  

///Қасым-Жомарт Тоқаев Қазақстанға ресми сапармен келген Қытай Халық Республикасы Мемлекеттік кеңесінің мүшесі, Қорғаныс министрі Вэй Фэнхэні қабылдады.
Қазақстан Президенті өзінің 2019 жылғы қыркүйекте Пекинге мемлекеттік сапары мен биылғы ақпанда ҚХР-ға жұмыс сапары барысында қол жеткізілген маңызды уағдаластықтардың жүзеге асырылуына оң баға берді.

Екі ел арасындағы ұзақмерзімді стратегиялық серіктестік туралы жоғары деңгейде бекітілген Декларация осы жұмыстардың негізгі бағыты екені атап өтілді.
– Биыл біз мемлекеттеріміз арасындағы дипломатиялық қатынастардың 30 жылдығын атап өтеміз. Осыдан 30 жыл бұрын жаңадан бастаған едік, қазір стратегиялық серіктеспіз. Экономикалық ынтымақтастықта зор нәтижелерге қол жеткіздік. Қазақстан мен Қытай әлемдік аренада, ең алдымен, БҰҰ және басқа да халықаралық ұйымдар аясында жақын серіктестер саналады. Сондықтан екі ел арасындағы өзара қарым-қатынастардың қазіргі даму деңгейіне көңілім толады. Дегенмен, бұл ынтымақтастығымыз дәйекті түрде дами беруге тиіс деп санаймын. Бір орында тұрып қалмай, жаңа нәтижелерге қол жеткізуіміз керек, – деді Президент.   

Қасым-Жомарт Тоқаев Қытай Төрағасы Си Цзиньпиннің биылғы қыркүйекке жоспарланған мемлекеттік сапарына Қазақстанның үлкен үміт артып отырғанын атап өтті. Мемлекет басшысының пікірінше, алдағы жоғары деңгейдегі келіссөздер қазақ-қытай қатынастарын дамытуға тың серпін береді.
Әңгімелесу барысында бітімгершілік және әскери-техникалық салалардағы екіжақты және көпжақты ынтымақтастықтың қазіргі жағдайы мен перспективалары талқыланды.
Мемлекет басшысы қазақстандық әскери қызметшілердің БҰҰ бітімгершілік операцияларындағы қатысу географиясын кеңейтуге еліміздің дайын екеніне баса мән берді. Осыған байланысты Президент  Пекиннің аталған әмбебап ұйым аясында ұжымдық миссия өткізу туралы бастамасын қолдады.

Өз кезегінде Вэй Фэнхэ Қытай тарапының осы саладағы өзара тиімді кооперацияны одан әрі дамытуға дайын екенін растады. Оның пікірінше, Қарулы Күштердің әлеуетін арттыру және мемлекетіміздің қорғаныс қабілетін нығайту үшін жүзеге асырылып жатқан реформалар негізінен бұл бағыттағы жетістіктерге ықпал етеді. Министр Қазақстанның ішкі және сыртқы саясатына жоғары баға берді.
Сонымен қатар кездесуде халықаралық және аймақтық күн тәртібіндегі өзекті мәселелер қарастырылды.
///Президент Мемлекеттік күзет қызметінің жұмысымен танысты. Бұдан кейін МКҚ-ның 30 жылдығына арналған салтанатты іс-шараға қатысып, сала қызметкерлерін құттықтады.
Мемлекет басшысы бұл құрылымның ұлттық қауіпсіздікті қамтамасыз ету жүйесінде аса маңызды рөл атқаратынын, күзет қызметкерлеріне айрықша жауапкершілік жүктелгенін атап өтті.
– Ел басшылығының қауіпсіздігін қамтамасыз ету, стратегиялық нысандарды, сондай-ақ шетелден келген мәртебелі меймандарды қорғау оңай жұмыс емес. Сіздер осы міндетті абыроймен атқарып келесіздер. Бұл 30 жыл ішінде қалыптасқан игі дәстүр, сабақтастық екені сөзсіз. Бүгінде Күзет қызметінің әлеуеті орасан зор. Жауынгерлік техникалық және жедел әрекет ету мүмкіндіктері мол. Шын мәнінде, Мемлекеттік күзет қызметін нағыз патриоттардың ұжымы деуге болады. Ең жауапты сәтте Отан үшін аянбай, адал қызмет етіп келесіздер, – деді Қасым-Жомарт Тоқаев.
Қасым-Жомарт Тоқаев қазіргі шиеленісті геосаяси жағдайда Мемлекеттік күзет қызметінің түрлі сын-қатерлер мен қауіптерге дер кезінде төтеп беру мүмкіндігінің аса маңызды екеніне тоқталды.
– Жеке құрамның білімі мен біліктілігін одан әрі дамытып, мемлекеттік күзеттің бүкіл жүйесін жетілдіру қажет. Мемлекеттік күзет қызметі – ерекше құрылым. Сондықтан оған қойылатын талап та әрқашан жоғары болмақ. Сіздер  жүктелген міндетті шұғыл әрі тиімді атқарады деп сенемін. Мінсіз қызметтеріңіз үшін баршаңызға шынайы ризашылығымды білдіремін, – деді Қазақстан Президенті.
Мемлекет басшысы сала қызметкерлерінің еңбегіне табыс тілеп, бірқатарын мемлекеттік наградалармен марапаттады. Атап айтқанда, І және ІІ дәрежелі «Айбын» ордендері, «Жауынгерлік ерлігі үшін» медальдары табысталып, Президенттің Алғысы жарияланды.
Қасым-Жомарт Тоқаев марапаттау рәсімінен кейін мерекелік концертті тамашалады.





















 
///
	 

	

	Мектепті аралау барысында Қазақстан Президенті өңірдегі білім беру саласын дамыту бағдарламасының іске асырылу барысы туралы хабардар етілді.

	Мемлекет басшысы мектеп үшін басымдықтардың бірі дарынды оқушыларды таңдай білу мен оқыту екенін атап өтті.

	– Ғылымның болашағы – биологияда, ол келешекте ең маңызды жетістіктерге қол жеткізеді. Болашақ биологтарды даярлау – болашақ ғалымдарды даярлау деген сөз, – деді Нұрсұлтан Назарбаев.

	Мемлекет басшысы еліміздің білім беру жүйесіндегі маңызды бағыттарды да айқындап берді.

	– Бірінші кезекте апатты жағдайдағы мектептер проблемасын шешу қажет. Екіншіден, үш ауысыммен оқытуды жою керек. Үшіншіден, мектепке дейінгі білім беруге баса көңіл бөлу қажет. Талантты балаларды дәл сол жерден табу керек. Облыста балаларды мектепке дейінгі біліммен 100 пайыз дерлік қамту – өте жақсы нәтиже. Сондықтан мен барлығыңызға табыс тілеймін және мектеп оқушылары мен олардың ата-аналарын оқу жылының басталуымен тағы да құттықтаймын, – деді Қазақстан Президенті.

	Жас педагогтермен әңгімелесу барысында Нұрсұлтан Назарбаев оларды конкурстан сәтті өтулерімен және мектептегі жұмыстарының басталуымен құттықтады.

	– Мектептер салу аса қажеттілік болып саналады, өйткені болашақты білім деңгейі анықтайды. Өзінің дамуында жетістікке жету үшін еліміз білімді жастарды өсіргені жөн. Мектеп түлектері барлық жағынан үздік болып, Қазақстанның және бүкіл әлемнің жетекші оқу орындарына түсуге тиіс, – деді Мемлекет басшысы. 

	Заманауи компьютерлік жүйемен, мультимедиялық кабинеттермен, интерактивтік тақталармен және инновациялық бағдарламалық жүйелермен жабдықталған Қызылорда қаласындағы мектеп биыл облыс бойынша 553 дарынды оқушыны қабылдады.

	Бұған қоса, Мемлекет басшысы облыс орталығын абаттандыру және көгалдандыру жөніндегі жұмыстың нәтижесімен танысты.

	Мемлекет басшысының жұмыс сапары ертең бірқатар нысандарды аралауға және өңір жұртшылығы өкілдерімен кездесуге жалғасады.

	

	                  

///Президент Мемлекеттік күзет қызметінің жұмысымен танысты. Бұдан кейін МКҚ-ның 30 жылдығына арналған салтанатты іс-шараға қатысып, сала қызметкерлерін құттықтады.
Мемлекет басшысы бұл құрылымның ұлттық қауіпсіздікті қамтамасыз ету жүйесінде аса маңызды рөл атқаратынын, күзет қызметкерлеріне айрықша жауапкершілік жүктелгенін атап өтті.
– Ел басшылығының қауіпсіздігін қамтамасыз ету, стратегиялық нысандарды, сондай-ақ шетелден келген мәртебелі меймандарды қорғау оңай жұмыс емес. Сіздер осы міндетті абыроймен атқарып келесіздер. Бұл 30 жыл ішінде қалыптасқан игі дәстүр, сабақтастық екені сөзсіз. Бүгінде Күзет қызметінің әлеуеті орасан зор. Жауынгерлік техникалық және жедел әрекет ету мүмкіндіктері мол. Шын мәнінде, Мемлекеттік күзет қызметін нағыз патриоттардың ұжымы деуге болады. Ең жауапты сәтте Отан үшін аянбай, адал қызмет етіп келесіздер, – деді Қасым-Жомарт Тоқаев.
Қасым-Жомарт Тоқаев қазіргі шиеленісті геосаяси жағдайда Мемлекеттік күзет қызметінің түрлі сын-қатерлер мен қауіптерге дер кезінде төтеп беру мүмкіндігінің аса маңызды екеніне тоқталды.
– Жеке құрамның білімі мен біліктілігін одан әрі дамытып, мемлекеттік күзеттің бүкіл жүйесін жетілдіру қажет. Мемлекеттік күзет қызметі – ерекше құрылым. Сондықтан оған қойылатын талап та әрқашан жоғары болмақ. Сіздер  жүктелген міндетті шұғыл әрі тиімді атқарады деп сенемін. Мінсіз қызметтеріңіз үшін баршаңызға шынайы ризашылығымды білдіремін, – деді Қазақстан Президенті.
Мемлекет басшысы сала қызметкерлерінің еңбегіне табыс тілеп, бірқатарын мемлекеттік наградалармен марапаттады. Атап айтқанда, І және ІІ дәрежелі «Айбын» ордендері, «Жауынгерлік ерлігі үшін» медальдары табысталып, Президенттің Алғысы жарияланды.
Қасым-Жомарт Тоқаев марапаттау рәсімінен кейін мерекелік концертті тамашалады.





















 
///Қасым-Жомарт Тоқаев Қазақстанға ресми сапармен келген Қытай Халық Республикасы Мемлекеттік кеңесінің мүшесі, Қорғаныс министрі Вэй Фэнхэні қабылдады.
Қазақстан Президенті өзінің 2019 жылғы қыркүйекте Пекинге мемлекеттік сапары мен биылғы ақпанда ҚХР-ға жұмыс сапары барысында қол жеткізілген маңызды уағдаластықтардың жүзеге асырылуына оң баға берді.

Екі ел арасындағы ұзақмерзімді стратегиялық серіктестік туралы жоғары деңгейде бекітілген Декларация осы жұмыстардың негізгі бағыты екені атап өтілді.
– Биыл біз мемлекеттеріміз арасындағы дипломатиялық қатынастардың 30 жылдығын атап өтеміз. Осыдан 30 жыл бұрын жаңадан бастаған едік, қазір стратегиялық серіктеспіз. Экономикалық ынтымақтастықта зор нәтижелерге қол жеткіздік. Қазақстан мен Қытай әлемдік аренада, ең алдымен, БҰҰ және басқа да халықаралық ұйымдар аясында жақын серіктестер саналады. Сондықтан екі ел арасындағы өзара қарым-қатынастардың қазіргі даму деңгейіне көңілім толады. Дегенмен, бұл ынтымақтастығымыз дәйекті түрде дами беруге тиіс деп санаймын. Бір орында тұрып қалмай, жаңа нәтижелерге қол жеткізуіміз керек, – деді Президент.   

Қасым-Жомарт Тоқаев Қытай Төрағасы Си Цзиньпиннің биылғы қыркүйекке жоспарланған мемлекеттік сапарына Қазақстанның үлкен үміт артып отырғанын атап өтті. Мемлекет басшысының пікірінше, алдағы жоғары деңгейдегі келіссөздер қазақ-қытай қатынастарын дамытуға тың серпін береді.
Әңгімелесу барысында бітімгершілік және әскери-техникалық салалардағы екіжақты және көпжақты ынтымақтастықтың қазіргі жағдайы мен перспективалары талқыланды.
Мемлекет басшысы қазақстандық әскери қызметшілердің БҰҰ бітімгершілік операцияларындағы қатысу географиясын кеңейтуге еліміздің дайын екеніне баса мән берді. Осыған байланысты Президент  Пекиннің аталған әмбебап ұйым аясында ұжымдық миссия өткізу туралы бастамасын қолдады.

Өз кезегінде Вэй Фэнхэ Қытай тарапының осы саладағы өзара тиімді кооперацияны одан әрі дамытуға дайын екенін растады. Оның пікірінше, Қарулы Күштердің әлеуетін арттыру және мемлекетіміздің қорғаныс қабілетін нығайту үшін жүзеге асырылып жатқан реформалар негізінен бұл бағыттағы жетістіктерге ықпал етеді. Министр Қазақстанның ішкі және сыртқы саясатына жоғары баға берді.
Сонымен қатар кездесуде халықаралық және аймақтық күн тәртібіндегі өзекті мәселелер қарастырылды.
///